<S1> الا يا ايها الساقی ادر کاسا و ناولها <E>
<S2> که عشق آسان نمود اول ولی افتاد مشکل‌ها <E>
<S1> به بوی نافه‌ای کاخر صبا زان طره بگشايد <E>
<S2> ز تاب جعد مشکينش چه خون افتاد در دل‌ها <E>
<S1> مرا در منزل جانان چه امن عيش چون هر دم <E>
<S2> جرس فرياد می‌دارد که بربنديد محمل‌ها <E>
<S1> به می سجاده رنگين کن گرت پير مغان گويد <E>
<S2> که سالک بی‌خبر نبود ز راه و رسم منزل‌ها <E>
<S1> شب تاريک و بيم موج و گردابی چنين هايل <E>
<S2> کجا دانند حال ما سبکباران ساحل‌ها <E>
<S1> همه کارم ز خود کامی به بدنامی کشيد آخر <E>
<S2> نهان کی ماند آن رازی کز او سازند محفل‌ها <E>
<S1> حضوری گر همی‌خواهی از او غايب مشو حافظ <E>
<S2> متی ما تلق من تهوی دع الدنيا و اهملها <E>
<S1> صلاح کار کجا و من خراب کجا <E>
<S2> ببين تفاوت ره کز کجاست تا به کجا <E>
<S1> دلم ز صومعه بگرفت و خرقه سالوس <E>
<S2> کجاست دير مغان و شراب ناب کجا <E>
<S1> چه نسبت است به رندی صلاح و تقوا را <E>
<S2> سماع وعظ کجا نغمه رباب کجا <E>
<S1> ز روی دوست دل دشمنان چه دريابد <E>
<S2> چراغ مرده کجا شمع آفتاب کجا <E>
<S1> چو کحل بينش ما خاک آستان شماست <E>
<S2> کجا رويم بفرما از اين جناب کجا <E>
<S1> مبين به سيب زنخدان که چاه در راه است <E>
<S2> کجا همی‌روی ای دل بدين شتاب کجا <E>
<S1> بشد که ياد خوشش باد روزگار وصال <E>
<S2> خود آن کرشمه کجا رفت و آن عتاب کجا <E>
<S1> قرار و خواب ز حافظ طمع مدار ای دوست <E>
<S2> قرار چيست صبوری کدام و خواب کجا <E>
<S1> اگر آن ترک شيرازی به دست آرد دل ما را <E>
<S2> به خال هندويش بخشم سمرقند و بخارا را <E>
<S1> بده ساقی می باقی که در جنت نخواهی يافت <E>
<S2> کنار آب رکن آباد و گلگشت مصلا را <E>
<S1> فغان کاين لوليان شوخ شيرين کار شهرآشوب <E>
<S2> چنان بردند صبر از دل که ترکان خوان يغما را <E>
<S1> ز عشق ناتمام ما جمال يار مستغنی است <E>
<S2> به آب و رنگ و خال و خط چه حاجت روی زيبا را <E>
<S1> من از آن حسن روزافزون که يوسف داشت دانستم <E>
<S2> که عشق از پرده عصمت برون آرد زليخا را <E>
<S1> اگر دشنام فرمايی و گر نفرين دعا گويم <E>
<S2> جواب تلخ می‌زيبد لب لعل شکرخا را <E>
<S1> نصيحت گوش کن جانا که از جان دوست‌تر دارند <E>
<S2> جوانان سعادتمند پند پير دانا را <E>
<S1> حديث از مطرب و می گو و راز دهر کمتر جو <E>
<S2> که کس نگشود و نگشايد به حکمت اين معما را <E>
<S1> غزل گفتی و در سفتی بيا و خوش بخوان حافظ <E>
<S2> که بر نظم تو افشاند فلک عقد ثريا را <E>
<S1> صبا به لطف بگو آن غزال رعنا را <E>
<S2> که سر به کوه و بيابان تو داده‌ای ما را <E>
<S1> شکرفروش که عمرش دراز باد چرا <E>
<S2> تفقدی نکند طوطی شکرخا را <E>
<S1> غرور حسنت اجازت مگر نداد ای گل <E>
<S2> که پرسشی نکنی عندليب شيدا را <E>
<S1> به خلق و لطف توان کرد صيد اهل نظر <E>
<S2> به بند و دام نگيرند مرغ دانا را <E>
<S1> ندانم از چه سبب رنگ آشنايی نيست <E>
<S2> سهی قدان سيه چشم ماه سيما را <E>
<S1> چو با حبيب نشينی و باده پيمايی <E>
<S2> به ياد دار محبان بادپيما را <E>
<S1> جز اين قدر نتوان گفت در جمال تو عيب <E>
<S2> که وضع مهر و وفا نيست روی زيبا را <E>
<S1> در آسمان نه عجب گر به گفته حافظ <E>
<S2> سرود زهره به رقص آورد مسيحا را <E>
<S1> دل می‌رود ز دستم صاحب دلان خدا را <E>
<S2> دردا که راز پنهان خواهد شد آشکارا <E>
<S1> کشتی شکستگانيم ای باد شرطه برخيز <E>
<S2> باشد که بازبينيم ديدار آشنا را <E>
<S1> ده روزه مهر گردون افسانه است و افسون <E>
<S2> نيکی به جای ياران فرصت شمار يارا <E>
<S1> در حلقه گل و مل خوش خواند دوش بلبل <E>
<S2> هات الصبوح هبوا يا ايها السکارا <E>
<S1> ای صاحب کرامت شکرانه سلامت <E>
<S2> روزی تفقدی کن درويش بی‌نوا را <E>
<S1> آسايش دو گيتی تفسير اين دو حرف است <E>
<S2> با دوستان مروت با دشمنان مدارا <E>
<S1> در کوی نيک نامی ما را گذر ندادند <E>
<S2> گر تو نمی‌پسندی تغيير کن قضا را <E>
<S1> آن تلخ وش که صوفی ام الخباثش خواند <E>
<S2> اشهی لنا و احلی من قبله العذارا <E>
<S1> هنگام تنگدستی در عيش کوش و مستی <E>
<S2> کاين کيميای هستی قارون کند گدا را <E>
<S1> سرکش مشو که چون شمع از غيرتت بسوزد <E>
<S2> دلبر که در کف او موم است سنگ خارا <E>
<S1> آيينه سکندر جام می است بنگر <E>
<S2> تا بر تو عرضه دارد احوال ملک دارا <E>
<S1> خوبان پارسی گو بخشندگان عمرند <E>
<S2> ساقی بده بشارت رندان پارسا را <E>
<S1> حافظ به خود نپوشيد اين خرقه می آلود <E>
<S2> ای شيخ پاکدامن معذور دار ما را <E>
<S1> به ملازمان سلطان که رساند اين دعا را <E>
<S2> که به شکر پادشاهی ز نظر مران گدا را <E>
<S1> ز رقيب ديوسيرت به خدای خود پناهم <E>
<S2> مگر آن شهاب ثاقب مددی دهد خدا را <E>
<S1> مژه سياهت ار کرد به خون ما اشارت <E>
<S2> ز فريب او بينديش و غلط مکن نگارا <E>
<S1> دل عالمی بسوزی چو عذار برفروزی <E>
<S2> تو از اين چه سود داری که نمی‌کنی مدارا <E>
<S1> همه شب در اين اميدم که نسيم صبحگاهی <E>
<S2> به پيام آشنايان بنوازد آشنا را <E>
<S1> چه قيامت است جانا که به عاشقان نمودی <E>
<S2> دل و جان فدای رويت بنما عذار ما را <E>
<S1> به خدا که جرعه‌ای ده تو به حافظ سحرخيز <E>
<S2> که دعای صبحگاهی اثری کند شما را <E>
<S1> صوفی بيا که آينه صافيست جام را <E>
<S2> تا بنگری صفای می لعل فام را <E>
<S1> راز درون پرده ز رندان مست پرس <E>
<S2> کاين حال نيست زاهد عالی مقام را <E>
<S1> عنقا شکار کس نشود دام بازچين <E>
<S2> کان جا هميشه باد به دست است دام را <E>
<S1> در بزم دور يک دو قدح درکش و برو <E>
<S2> يعنی طمع مدار وصال دوام را <E>
<S1> ای دل شباب رفت و نچيدی گلی ز عيش <E>
<S2> پيرانه سر مکن هنری ننگ و نام را <E>
<S1> در عيش نقد کوش که چون آبخور نماند <E>
<S2> آدم بهشت روضه دارالسلام را <E>
<S1> ما را بر آستان تو بس حق خدمت است <E>
<S2> ای خواجه بازبين به ترحم غلام را <E>
<S1> حافظ مريد جام می است ای صبا برو <E>
<S2> وز بنده بندگی برسان شيخ جام را <E>
<S1> ساقيا برخيز و درده جام را <E>
<S2> خاک بر سر کن غم ايام را <E>
<S1> ساغر می بر کفم نه تا ز بر <E>
<S2> برکشم اين دلق ازرق فام را <E>
<S1> گر چه بدناميست نزد عاقلان <E>
<S2> ما نمی‌خواهيم ننگ و نام را <E>
<S1> باده درده چند از اين باد غرور <E>
<S2> خاک بر سر نفس نافرجام را <E>
<S1> دود آه سينه نالان من <E>
<S2> سوخت اين افسردگان خام را <E>
<S1> محرم راز دل شيدای خود <E>
<S2> کس نمی‌بينم ز خاص و عام را <E>
<S1> با دلارامی مرا خاطر خوش است <E>
<S2> کز دلم يک باره برد آرام را <E>
<S1> ننگرد ديگر به سرو اندر چمن <E>
<S2> هر که ديد آن سرو سيم اندام را <E>
<S1> صبر کن حافظ به سختی روز و شب <E>
<S2> عاقبت روزی بيابی کام را <E>
<S1> رونق عهد شباب است دگر بستان را <E>
<S2> می‌رسد مژده گل بلبل خوش الحان را <E>
<S1> ای صبا گر به جوانان چمن بازرسی <E>
<S2> خدمت ما برسان سرو و گل و ريحان را <E>
<S1> گر چنين جلوه کند مغبچه باده فروش <E>
<S2> خاکروب در ميخانه کنم مژگان را <E>
<S1> ای که بر مه کشی از عنبر سارا چوگان <E>
<S2> مضطرب حال مگردان من سرگردان را <E>
<S1> ترسم اين قوم که بر دردکشان می‌خندند <E>
<S2> در سر کار خرابات کنند ايمان را <E>
<S1> يار مردان خدا باش که در کشتی نوح <E>
<S2> هست خاکی که به آبی نخرد طوفان را <E>
<S1> برو از خانه گردون به در و نان مطلب <E>
<S2> کان سيه کاسه در آخر بکشد مهمان را <E>
<S1> هر که را خوابگه آخر مشتی خاک است <E>
<S2> گو چه حاجت که به افلاک کشی ايوان را <E>
<S1> ماه کنعانی من مسند مصر آن تو شد <E>
<S2> وقت آن است که بدرود کنی زندان را <E>
<S1> حافظا می خور و رندی کن و خوش باش ولی <E>
<S2> دام تزوير مکن چون دگران قرآن را <E>
<S1> دوش از مسجد سوی ميخانه آمد پير ما <E>
<S2> چيست ياران طريقت بعد از اين تدبير ما <E>
<S1> ما مريدان روی سوی قبله چون آريم چون <E>
<S2> روی سوی خانه خمار دارد پير ما <E>
<S1> در خرابات طريقت ما به هم منزل شويم <E>
<S2> کاين چنين رفته‌ست در عهد ازل تقدير ما <E>
<S1> عقل اگر داند که دل دربند زلفش چون خوش است <E>
<S2> عاقلان ديوانه گردند از پی زنجير ما <E>
<S1> روی خوبت آيتی از لطف بر ما کشف کرد <E>
<S2> زان زمان جز لطف و خوبی نيست در تفسير ما <E>
<S1> با دل سنگينت آيا هيچ درگيرد شبی <E>
<S2> آه آتشناک و سوز سينه شبگير ما <E>
<S1> تير آه ما ز گردون بگذرد حافظ خموش <E>
<S2> رحم کن بر جان خود پرهيز کن از تير ما <E>
<S1> ساقی به نور باده برافروز جام ما <E>
<S2> مطرب بگو که کار جهان شد به کام ما <E>
<S1> ما در پياله عکس رخ يار ديده‌ايم <E>
<S2> ای بی‌خبر ز لذت شرب مدام ما <E>
<S1> هرگز نميرد آن که دلش زنده شد به عشق <E>
<S2> ثبت است بر جريده عالم دوام ما <E>
<S1> چندان بود کرشمه و ناز سهی قدان <E>
<S2> کايد به جلوه سرو صنوبرخرام ما <E>
<S1> ای باد اگر به گلشن احباب بگذری <E>
<S2> زنهار عرضه ده بر جانان پيام ما <E>
<S1> گو نام ما ز ياد به عمدا چه می‌بری <E>
<S2> خود آيد آن که ياد نياری ز نام ما <E>
<S1> مستی به چشم شاهد دلبند ما خوش است <E>
<S2> زان رو سپرده‌اند به مستی زمام ما <E>
<S1> ترسم که صرفه‌ای نبرد روز بازخواست <E>
<S2> نان حلال شيخ ز آب حرام ما <E>
<S1> حافظ ز ديده دانه اشکی همی‌فشان <E>
<S2> باشد که مرغ وصل کند قصد دام ما <E>
<S1> دريای اخضر فلک و کشتی هلال <E>
<S2> هستند غرق نعمت حاجی قوام ما <E>
<S1> ای فروغ ماه حسن از روی رخشان شما <E>
<S2> آب روی خوبی از چاه زنخدان شما <E>
<S1> عزم ديدار تو دارد جان بر لب آمده <E>
<S2> بازگردد يا برآيد چيست فرمان شما <E>
<S1> کس به دور نرگست طرفی نبست از عافيت <E>
<S2> به که نفروشند مستوری به مستان شما <E>
<S1> بخت خواب آلود ما بيدار خواهد شد مگر <E>
<S2> زان که زد بر ديده آبی روی رخشان شما <E>
<S1> با صبا همراه بفرست از رخت گلدسته‌ای <E>
<S2> بو که بويی بشنويم از خاک بستان شما <E>
<S1> عمرتان باد و مراد ای ساقيان بزم جم <E>
<S2> گر چه جام ما نشد پرمی به دوران شما <E>
<S1> دل خرابی می‌کند دلدار را آگه کنيد <E>
<S2> زينهار ای دوستان جان من و جان شما <E>
<S1> کی دهد دست اين غرض يا رب که همدستان شوند <E>
<S2> خاطر مجموع ما زلف پريشان شما <E>
<S1> دور دار از خاک و خون دامن چو بر ما بگذری <E>
<S2> کاندر اين ره کشته بسيارند قربان شما <E>
<S1> ای صبا با ساکنان شهر يزد از ما بگو <E>
<S2> کای سر حق ناشناسان گوی چوگان شما <E>
<S1> گر چه دوريم از بساط قرب همت دور نيست <E>
<S2> بنده شاه شماييم و ثناخوان شما <E>
<S1> ای شهنشاه بلنداختر خدا را همتی <E>
<S2> تا ببوسم همچو اختر خاک ايوان شما <E>
<S1> می‌کند حافظ دعايی بشنو آمينی بگو <E>
<S2> روزی ما باد لعل شکرافشان شما <E>
<S1> می‌دمد صبح و کله بست سحاب <E>
<S2> الصبوح الصبوح يا اصحاب <E>
<S1> می‌چکد ژاله بر رخ لاله <E>
<S2> المدام المدام يا احباب <E>
<S1> می‌وزد از چمن نسيم بهشت <E>
<S2> هان بنوشيد دم به دم می ناب <E>
<S1> تخت زمرد زده است گل به چمن <E>
<S2> راح چون لعل آتشين درياب <E>
<S1> در ميخانه بسته‌اند دگر <E>
<S2> افتتح يا مفتح الابواب <E>
<S1> لب و دندانت را حقوق نمک <E>
<S2> هست بر جان و سينه‌های کباب <E>
<S1> اين چنين موسمی عجب باشد <E>
<S2> که ببندند ميکده به شتاب <E>
<S1> بر رخ ساقی پری پيکر <E>
<S2> همچو حافظ بنوش باده ناب <E>
<S1> گفتم ای سلطان خوبان رحم کن بر اين غريب <E>
<S2> گفت در دنبال دل ره گم کند مسکين غريب <E>
<S1> گفتمش مگذر زمانی گفت معذورم بدار <E>
<S2> خانه پروردی چه تاب آرد غم چندين غريب <E>
<S1> خفته بر سنجاب شاهی نازنينی را چه غم <E>
<S2> گر ز خار و خاره سازد بستر و بالين غريب <E>
<S1> ای که در زنجير زلفت جای چندين آشناست <E>
<S2> خوش فتاد آن خال مشکين بر رخ رنگين غريب <E>
<S1> می‌نمايد عکس می در رنگ روی مه وشت <E>
<S2> همچو برگ ارغوان بر صفحه نسرين غريب <E>
<S1> بس غريب افتاده است آن مور خط گرد رخت <E>
<S2> گر چه نبود در نگارستان خط مشکين غريب <E>
<S1> گفتم ای شام غريبان طره شبرنگ تو <E>
<S2> در سحرگاهان حذر کن چون بنالد اين غريب <E>
<S1> گفت حافظ آشنايان در مقام حيرتند <E>
<S2> دور نبود گر نشيند خسته و مسکين غريب <E>
<S1> ای شاهد قدسی که کشد بند نقابت <E>
<S2> و ای مرغ بهشتی که دهد دانه و آبت <E>
<S1> خوابم بشد از ديده در اين فکر جگرسوز <E>
<S2> کاغوش که شد منزل آسايش و خوابت <E>
<S1> درويش نمی‌پرسی و ترسم که نباشد <E>
<S2> انديشه آمرزش و پروای ثوابت <E>
<S1> راه دل عشاق زد آن چشم خماری <E>
<S2> پيداست از اين شيوه که مست است شرابت <E>
<S1> تيری که زدی بر دلم از غمزه خطا رفت <E>
<S2> تا باز چه انديشه کند رای صوابت <E>
<S1> هر ناله و فرياد که کردم نشنيدی <E>
<S2> پيداست نگارا که بلند است جنابت <E>
<S1> دور است سر آب از اين باديه هش دار <E>
<S2> تا غول بيابان نفريبد به سرابت <E>
<S1> تا در ره پيری به چه آيين روی ای دل <E>
<S2> باری به غلط صرف شد ايام شبابت <E>
<S1> ای قصر دل افروز که منزلگه انسی <E>
<S2> يا رب مکناد آفت ايام خرابت <E>
<S1> حافظ نه غلاميست که از خواجه گريزد <E>
<S2> صلحی کن و بازآ که خرابم ز عتابت <E>
<S1> خمی که ابروی شوخ تو در کمان انداخت <E>
<S2> به قصد جان من زار ناتوان انداخت <E>
<S1> نبود نقش دو عالم که رنگ الفت بود <E>
<S2> زمانه طرح محبت نه اين زمان انداخت <E>
<S1> به يک کرشمه که نرگس به خودفروشی کرد <E>
<S2> فريب چشم تو صد فتنه در جهان انداخت <E>
<S1> شراب خورده و خوی کرده می‌روی به چمن <E>
<S2> که آب روی تو آتش در ارغوان انداخت <E>
<S1> به بزمگاه چمن دوش مست بگذشتم <E>
<S2> چو از دهان توام غنچه در گمان انداخت <E>
<S1> بنفشه طره مفتول خود گره می‌زد <E>
<S2> صبا حکايت زلف تو در ميان انداخت <E>
<S1> ز شرم آن که به روی تو نسبتش کردم <E>
<S2> سمن به دست صبا خاک در دهان انداخت <E>
<S1> من از ورع می و مطرب نديدمی زين پيش <E>
<S2> هوای مغبچگانم در اين و آن انداخت <E>
<S1> کنون به آب می لعل خرقه می‌شويم <E>
<S2> نصيبه ازل از خود نمی‌توان انداخت <E>
<S1> مگر گشايش حافظ در اين خرابی بود <E>
<S2> که بخشش ازلش در می مغان انداخت <E>
<S1> جهان به کام من اکنون شود که دور زمان <E>
<S2> مرا به بندگی خواجه جهان انداخت <E>
<S1> سينه از آتش دل در غم جانانه بسوخت <E>
<S2> آتشی بود در اين خانه که کاشانه بسوخت <E>
<S1> تنم از واسطه دوری دلبر بگداخت <E>
<S2> جانم از آتش مهر رخ جانانه بسوخت <E>
<S1> سوز دل بين که ز بس آتش اشکم دل شمع <E>
<S2> دوش بر من ز سر مهر چو پروانه بسوخت <E>
<S1> آشنايی نه غريب است که دلسوز من است <E>
<S2> چون من از خويش برفتم دل بيگانه بسوخت <E>
<S1> خرقه زهد مرا آب خرابات ببرد <E>
<S2> خانه عقل مرا آتش ميخانه بسوخت <E>
<S1> چون پياله دلم از توبه که کردم بشکست <E>
<S2> همچو لاله جگرم بی می و خمخانه بسوخت <E>
<S1> ماجرا کم کن و بازآ که مرا مردم چشم <E>
<S2> خرقه از سر به درآورد و به شکرانه بسوخت <E>
<S1> ترک افسانه بگو حافظ و می نوش دمی <E>
<S2> که نخفتيم شب و شمع به افسانه بسوخت <E>
<S1> ساقيا آمدن عيد مبارک بادت <E>
<S2> وان مواعيد که کردی مرواد از يادت <E>
<S1> در شگفتم که در اين مدت ايام فراق <E>
<S2> برگرفتی ز حريفان دل و دل می‌دادت <E>
<S1> برسان بندگی دختر رز گو به درآی <E>
<S2> که دم و همت ما کرد ز بند آزادت <E>
<S1> شادی مجلسيان در قدم و مقدم توست <E>
<S2> جای غم باد مر آن دل که نخواهد شادت <E>
<S1> شکر ايزد که ز تاراج خزان رخنه نيافت <E>
<S2> بوستان سمن و سرو و گل و شمشادت <E>
<S1> چشم بد دور کز آن تفرقه‌ات بازآورد <E>
<S2> طالع نامور و دولت مادرزادت <E>
<S1> حافظ از دست مده دولت اين کشتی نوح <E>
<S2> ور نه طوفان حوادث ببرد بنيادت <E>
<S1> ای نسيم سحر آرامگه يار کجاست <E>
<S2> منزل آن مه عاشق کش عيار کجاست <E>
<S1> شب تار است و ره وادی ايمن در پيش <E>
<S2> آتش طور کجا موعد ديدار کجاست <E>
<S1> هر که آمد به جهان نقش خرابی دارد <E>
<S2> در خرابات بگوييد که هشيار کجاست <E>
<S1> آن کس است اهل بشارت که اشارت داند <E>
<S2> نکته‌ها هست بسی محرم اسرار کجاست <E>
<S1> هر سر موی مرا با تو هزاران کار است <E>
<S2> ما کجاييم و ملامت گر بی‌کار کجاست <E>
<S1> بازپرسيد ز گيسوی شکن در شکنش <E>
<S2> کاين دل غمزده سرگشته گرفتار کجاست <E>
<S1> عقل ديوانه شد آن سلسله مشکين کو <E>
<S2> دل ز ما گوشه گرفت ابروی دلدار کجاست <E>
<S1> ساقی و مطرب و می جمله مهياست ولی <E>
<S2> عيش بی يار مهيا نشود يار کجاست <E>
<S1> حافظ از باد خزان در چمن دهر مرنج <E>
<S2> فکر معقول بفرما گل بی خار کجاست <E>
<S1> روزه يک سو شد و عيد آمد و دل‌ها برخاست <E>
<S2> می ز خمخانه به جوش آمد و می بايد خواست <E>
<S1> نوبه زهدفروشان گران جان بگذشت <E>
<S2> وقت رندی و طرب کردن رندان پيداست <E>
<S1> چه ملامت بود آن را که چنين باده خورد <E>
<S2> اين چه عيب است بدين بی‌خردی وين چه خطاست <E>
<S1> باده نوشی که در او روی و ريايی نبود <E>
<S2> بهتر از زهدفروشی که در او روی و رياست <E>
<S1> ما نه رندان رياييم و حريفان نفاق <E>
<S2> آن که او عالم سر است بدين حال گواست <E>
<S1> فرض ايزد بگذاريم و به کس بد نکنيم <E>
<S2> وان چه گويند روا نيست نگوييم رواست <E>
<S1> چه شود گر من و تو چند قدح باده خوريم <E>
<S2> باده از خون رزان است نه از خون شماست <E>
<S1> اين چه عيب است کز آن عيب خلل خواهد بود <E>
<S2> ور بود نيز چه شد مردم بی‌عيب کجاست <E>
<S1> دل و دينم شد و دلبر به ملامت برخاست <E>
<S2> گفت با ما منشين کز تو سلامت برخاست <E>
<S1> که شنيدی که در اين بزم دمی خوش بنشست <E>
<S2> که نه در آخر صحبت به ندامت برخاست <E>
<S1> شمع اگر زان لب خندان به زبان لافی زد <E>
<S2> پيش عشاق تو شب‌ها به غرامت برخاست <E>
<S1> در چمن باد بهاری ز کنار گل و سرو <E>
<S2> به هواداری آن عارض و قامت برخاست <E>
<S1> مست بگذشتی و از خلوتيان ملکوت <E>
<S2> به تماشای تو آشوب قيامت برخاست <E>
<S1> پيش رفتار تو پا برنگرفت از خجلت <E>
<S2> سرو سرکش که به ناز از قد و قامت برخاست <E>
<S1> حافظ اين خرقه بينداز مگر جان ببری <E>
<S2> کاتش از خرقه سالوس و کرامت برخاست <E>
<S1> چو بشنوی سخن اهل دل مگو که خطاست <E>
<S2> سخن شناس نه‌ای جان من خطا اين جاست <E>
<S1> سرم به دنيی و عقبی فرو نمی‌آيد <E>
<S2> تبارک الله از اين فتنه‌ها که در سر ماست <E>
<S1> در اندرون من خسته دل ندانم کيست <E>
<S2> که من خموشم و او در فغان و در غوغاست <E>
<S1> دلم ز پرده برون شد کجايی ای مطرب <E>
<S2> بنال هان که از اين پرده کار ما به نواست <E>
<S1> مرا به کار جهان هرگز التفات نبود <E>
<S2> رخ تو در نظر من چنين خوشش آراست <E>
<S1> نخفته‌ام ز خيالی که می‌پزد دل من <E>
<S2> خمار صدشبه دارم شرابخانه کجاست <E>
<S1> چنين که صومعه آلوده شد ز خون دلم <E>
<S2> گرم به باده بشوييد حق به دست شماست <E>
<S1> از آن به دير مغانم عزيز می‌دارند <E>
<S2> که آتشی که نميرد هميشه در دل ماست <E>
<S1> چه ساز بود که در پرده می‌زد آن مطرب <E>
<S2> که رفت عمر و هنوزم دماغ پر ز هواست <E>
<S1> ندای عشق تو ديشب در اندرون دادند <E>
<S2> فضای سينه حافظ هنوز پر ز صداست <E>
<S1> خيال روی تو در هر طريق همره ماست <E>
<S2> نسيم موی تو پيوند جان آگه ماست <E>
<S1> به رغم مدعيانی که منع عشق کنند <E>
<S2> جمال چهره تو حجت موجه ماست <E>
<S1> ببين که سيب زنخدان تو چه می‌گويد <E>
<S2> هزار يوسف مصری فتاده در چه ماست <E>
<S1> اگر به زلف دراز تو دست ما نرسد <E>
<S2> گناه بخت پريشان و دست کوته ماست <E>
<S1> به حاجب در خلوت سرای خاص بگو <E>
<S2> فلان ز گوشه نشينان خاک درگه ماست <E>
<S1> به صورت از نظر ما اگر چه محجوب است <E>
<S2> هميشه در نظر خاطر مرفه ماست <E>
<S1> اگر به سالی حافظ دری زند بگشای <E>
<S2> که سال‌هاست که مشتاق روی چون مه ماست <E>
<S1> مطلب طاعت و پيمان و صلاح از من مست <E>
<S2> که به پيمانه کشی شهره شدم روز الست <E>
<S1> من همان دم که وضو ساختم از چشمه عشق <E>
<S2> چارتکبير زدم يک سره بر هر چه که هست <E>
<S1> می بده تا دهمت آگهی از سر قضا <E>
<S2> که به روی که شدم عاشق و از بوی که مست <E>
<S1> کمر کوه کم است از کمر مور اين جا <E>
<S2> نااميد از در رحمت مشو ای باده پرست <E>
<S1> بجز آن نرگس مستانه که چشمش مرساد <E>
<S2> زير اين طارم فيروزه کسی خوش ننشست <E>
<S1> جان فدای دهنش باد که در باغ نظر <E>
<S2> چمن آرای جهان خوشتر از اين غنچه نبست <E>
<S1> حافظ از دولت عشق تو سليمانی شد <E>
<S2> يعنی از وصل تواش نيست بجز باد به دست <E>
<S1> شکفته شد گل حمرا و گشت بلبل مست <E>
<S2> صلای سرخوشی ای صوفيان باده پرست <E>
<S1> اساس توبه که در محکمی چو سنگ نمود <E>
<S2> ببين که جام زجاجی چه طرفه‌اش بشکست <E>
<S1> بيار باده که در بارگاه استغنا <E>
<S2> چه پاسبان و چه سلطان چه هوشيار و چه مست <E>
<S1> از اين رباط دودر چون ضرورت است رحيل <E>
<S2> رواق و طاق معيشت چه سربلند و چه پست <E>
<S1> مقام عيش ميسر نمی‌شود بی‌رنج <E>
<S2> بلی به حکم بلا بسته‌اند عهد الست <E>
<S1> به هست و نيست مرنجان ضمير و خوش می‌باش <E>
<S2> که نيستيست سرانجام هر کمال که هست <E>
<S1> شکوه آصفی و اسب باد و منطق طير <E>
<S2> به باد رفت و از او خواجه هيچ طرف نبست <E>
<S1> به بال و پر مرو از ره که تير پرتابی <E>
<S2> هوا گرفت زمانی ولی به خاک نشست <E>
<S1> زبان کلک تو حافظ چه شکر آن گويد <E>
<S2> که گفته سخنت می‌برند دست به دست <E>
<S1> زلف آشفته و خوی کرده و خندان لب و مست <E>
<S2> پيرهن چاک و غزل خوان و صراحی در دست <E>
<S1> نرگسش عربده جوی و لبش افسوس کنان <E>
<S2> نيم شب دوش به بالين من آمد بنشست <E>
<S1> سر فرا گوش من آورد به آواز حزين <E>
<S2> گفت ای عاشق ديرينه من خوابت هست <E>
<S1> عاشقی را که چنين باده شبگير دهند <E>
<S2> کافر عشق بود گر نشود باده پرست <E>
<S1> برو ای زاهد و بر دردکشان خرده مگير <E>
<S2> که ندادند جز اين تحفه به ما روز الست <E>
<S1> آن چه او ريخت به پيمانه ما نوشيديم <E>
<S2> اگر از خمر بهشت است وگر باده مست <E>
<S1> خنده جام می و زلف گره گير نگار <E>
<S2> ای بسا توبه که چون توبه حافظ بشکست <E>
<S1> در دير مغان آمد يارم قدحی در دست <E>
<S2> مست از می و ميخواران از نرگس مستش مست <E>
<S1> در نعل سمند او شکل مه نو پيدا <E>
<S2> وز قد بلند او بالای صنوبر پست <E>
<S1> آخر به چه گويم هست از خود خبرم چون نيست <E>
<S2> وز بهر چه گويم نيست با وی نظرم چون هست <E>
<S1> شمع دل دمسازم بنشست چو او برخاست <E>
<S2> و افغان ز نظربازان برخاست چو او بنشست <E>
<S1> گر غاليه خوش بو شد در گيسوی او پيچيد <E>
<S2> ور وسمه کمانکش گشت در ابروی او پيوست <E>
<S1> بازآی که بازآيد عمر شده حافظ <E>
<S2> هر چند که نايد باز تيری که بشد از شست <E>
<S1> به جان خواجه و حق قديم و عهد درست <E>
<S2> که مونس دم صبحم دعای دولت توست <E>
<S1> سرشک من که ز طوفان نوح دست برد <E>
<S2> ز لوح سينه نيارست نقش مهر تو شست <E>
<S1> بکن معامله‌ای وين دل شکسته بخر <E>
<S2> که با شکستگی ارزد به صد هزار درست <E>
<S1> زبان مور به آصف دراز گشت و رواست <E>
<S2> که خواجه خاتم جم ياوه کرد و بازنجست <E>
<S1> دلا طمع مبر از لطف بی‌نهايت دوست <E>
<S2> چو لاف عشق زدی سر بباز چابک و چست <E>
<S1> به صدق کوش که خورشيد زايد از نفست <E>
<S2> که از دروغ سيه روی گشت صبح نخست <E>
<S1> شدم ز دست تو شيدای کوه و دشت و هنوز <E>
<S2> نمی‌کنی به ترحم نطاق سلسله سست <E>
<S1> مرنج حافظ و از دلبران حفاظ مجوی <E>
<S2> گناه باغ چه باشد چو اين گياه نرست <E>
<S1> ما را ز خيال تو چه پروای شراب است <E>
<S2> خم گو سر خود گير که خمخانه خراب است <E>
<S1> گر خمر بهشت است بريزيد که بی دوست <E>
<S2> هر شربت عذبم که دهی عين عذاب است <E>
<S1> افسوس که شد دلبر و در ديده گريان <E>
<S2> تحرير خيال خط او نقش بر آب است <E>
<S1> بيدار شو ای ديده که ايمن نتوان بود <E>
<S2> زين سيل دمادم که در اين منزل خواب است <E>
<S1> معشوق عيان می‌گذرد بر تو وليکن <E>
<S2> اغيار همی‌بيند از آن بسته نقاب است <E>
<S1> گل بر رخ رنگين تو تا لطف عرق ديد <E>
<S2> در آتش شوق از غم دل غرق گلاب است <E>
<S1> سبز است در و دشت بيا تا نگذاريم <E>
<S2> دست از سر آبی که جهان جمله سراب است <E>
<S1> در کنج دماغم مطلب جای نصيحت <E>
<S2> کاين گوشه پر از زمزمه چنگ و رباب است <E>
<S1> حافظ چه شد ار عاشق و رند است و نظرباز <E>
<S2> بس طور عجب لازم ايام شباب است <E>
<S1> زلفت هزار دل به يکی تار مو ببست <E>
<S2> راه هزار چاره گر از چار سو ببست <E>
<S1> تا عاشقان به بوی نسيمش دهند جان <E>
<S2> بگشود نافه‌ای و در آرزو ببست <E>
<S1> شيدا از آن شدم که نگارم چو ماه نو <E>
<S2> ابرو نمود و جلوه گری کرد و رو ببست <E>
<S1> ساقی به چند رنگ می اندر پياله ريخت <E>
<S2> اين نقش‌ها نگر که چه خوش در کدو ببست <E>
<S1> يا رب چه غمزه کرد صراحی که خون خم <E>
<S2> با نعره‌های قلقلش اندر گلو ببست <E>
<S1> مطرب چه پرده ساخت که در پرده سماع <E>
<S2> بر اهل وجد و حال در های و هو ببست <E>
<S1> حافظ هر آن که عشق نورزيد و وصل خواست <E>
<S2> احرام طوف کعبه دل بی وضو ببست <E>
<S1> آن شب قدری که گويند اهل خلوت امشب است <E>
<S2> يا رب اين تاثير دولت در کدامين کوکب است <E>
<S1> تا به گيسوی تو دست ناسزايان کم رسد <E>
<S2> هر دلی از حلقه‌ای در ذکر يارب يارب است <E>
<S1> کشته چاه زنخدان توام کز هر طرف <E>
<S2> صد هزارش گردن جان زير طوق غبغب است <E>
<S1> شهسوار من که مه آيينه دار روی اوست <E>
<S2> تاج خورشيد بلندش خاک نعل مرکب است <E>
<S1> عکس خوی بر عارضش بين کفتاب گرم رو <E>
<S2> در هوای آن عرق تا هست هر روزش تب است <E>
<S1> من نخواهم کرد ترک لعل يار و جام می <E>
<S2> زاهدان معذور داريدم که اينم مذهب است <E>
<S1> اندر آن ساعت که بر پشت صبا بندند زين <E>
<S2> با سليمان چون برانم من که مورم مرکب است <E>
<S1> آن که ناوک بر دل من زير چشمی می‌زند <E>
<S2> قوت جان حافظش در خنده زير لب است <E>
<S1> آب حيوانش ز منقار بلاغت می‌چکد <E>
<S2> زاغ کلک من به نام ايزد چه عالی مشرب است <E>
<S1> خدا چو صورت ابروی دلگشای تو بست <E>
<S2> گشاد کار من اندر کرشمه‌های تو بست <E>
<S1> مرا و سرو چمن را به خاک راه نشاند <E>
<S2> زمانه تا قصب نرگس قبای تو بست <E>
<S1> ز کار ما و دل غنچه صد گره بگشود <E>
<S2> نسيم گل چو دل اندر پی هوای تو بست <E>
<S1> مرا به بند تو دوران چرخ راضی کرد <E>
<S2> ولی چه سود که سررشته در رضای تو بست <E>
<S1> چو نافه بر دل مسکين من گره مفکن <E>
<S2> که عهد با سر زلف گره گشای تو بست <E>
<S1> تو خود وصال دگر بودی ای نسيم وصال <E>
<S2> خطا نگر که دل اميد در وفای تو بست <E>
<S1> ز دست جور تو گفتم ز شهر خواهم رفت <E>
<S2> به خنده گفت که حافظ برو که پای تو بست <E>
<S1> خلوت گزيده را به تماشا چه حاجت است <E>
<S2> چون کوی دوست هست به صحرا چه حاجت است <E>
<S1> جانا به حاجتی که تو را هست با خدا <E>
<S2> کخر دمی بپرس که ما را چه حاجت است <E>
<S1> ای پادشاه حسن خدا را بسوختيم <E>
<S2> آخر سال کن که گدا را چه حاجت است <E>
<S1> ارباب حاجتيم و زبان سال نيست <E>
<S2> در حضرت کريم تمنا چه حاجت است <E>
<S1> محتاج قصه نيست گرت قصد خون ماست <E>
<S2> چون رخت از آن توست به يغما چه حاجت است <E>
<S1> جام جهان نماست ضمير منير دوست <E>
<S2> اظهار احتياج خود آن جا چه حاجت است <E>
<S1> آن شد که بار منت ملاح بردمی <E>
<S2> گوهر چو دست داد به دريا چه حاجت است <E>
<S1> ای مدعی برو که مرا با تو کار نيست <E>
<S2> احباب حاضرند به اعدا چه حاجت است <E>
<S1> ای عاشق گدا چو لب روح بخش يار <E>
<S2> می‌داندت وظيفه تقاضا چه حاجت است <E>
<S1> حافظ تو ختم کن که هنر خود عيان شود <E>
<S2> با مدعی نزاع و محاکا چه حاجت است <E>
<S1> رواق منظر چشم من آشيانه توست <E>
<S2> کرم نما و فرود آ که خانه خانه توست <E>
<S1> به لطف خال و خط از عارفان ربودی دل <E>
<S2> لطيفه‌های عجب زير دام و دانه توست <E>
<S1> دلت به وصل گل ای بلبل صبا خوش باد <E>
<S2> که در چمن همه گلبانگ عاشقانه توست <E>
<S1> علاج ضعف دل ما به لب حوالت کن <E>
<S2> که اين مفرح ياقوت در خزانه توست <E>
<S1> به تن مقصرم از دولت ملازمتت <E>
<S2> ولی خلاصه جان خاک آستانه توست <E>
<S1> من آن نيم که دهم نقد دل به هر شوخی <E>
<S2> در خزانه به مهر تو و نشانه توست <E>
<S1> تو خود چه لعبتی ای شهسوار شيرين کار <E>
<S2> که توسنی چو فلک رام تازيانه توست <E>
<S1> چه جای من که بلغزد سپهر شعبده باز <E>
<S2> از اين حيل که در انبانه بهانه توست <E>
<S1> سرود مجلست اکنون فلک به رقص آرد <E>
<S2> که شعر حافظ شيرين سخن ترانه توست <E>
<S1> برو به کار خود ای واعظ اين چه فريادست <E>
<S2> مرا فتاد دل از ره تو را چه افتادست <E>
<S1> ميان او که خدا آفريده است از هيچ <E>
<S2> دقيقه‌ايست که هيچ آفريده نگشادست <E>
<S1> به کام تا نرساند مرا لبش چون نای <E>
<S2> نصيحت همه عالم به گوش من بادست <E>
<S1> گدای کوی تو از هشت خلد مستغنيست <E>
<S2> اسير عشق تو از هر دو عالم آزادست <E>
<S1> اگر چه مستی عشقم خراب کرد ولی <E>
<S2> اساس هستی من زان خراب آبادست <E>
<S1> دلا منال ز بيداد و جور يار که يار <E>
<S2> تو را نصيب همين کرد و اين از آن دادست <E>
<S1> برو فسانه مخوان و فسون مدم حافظ <E>
<S2> کز اين فسانه و افسون مرا بسی يادست <E>
<S1> تا سر زلف تو در دست نسيم افتادست <E>
<S2> دل سودازده از غصه دو نيم افتادست <E>
<S1> چشم جادوی تو خود عين سواد سحر است <E>
<S2> ليکن اين هست که اين نسخه سقيم افتادست <E>
<S1> در خم زلف تو آن خال سيه دانی چيست <E>
<S2> نقطه دوده که در حلقه جيم افتادست <E>
<S1> زلف مشکين تو در گلشن فردوس عذار <E>
<S2> چيست طاووس که در باغ نعيم افتادست <E>
<S1> دل من در هوس روی تو ای مونس جان <E>
<S2> خاک راهيست که در دست نسيم افتادست <E>
<S1> همچو گرد اين تن خاکی نتواند برخاست <E>
<S2> از سر کوی تو زان رو که عظيم افتادست <E>
<S1> سايه قد تو بر قالبم ای عيسی دم <E>
<S2> عکس روحيست که بر عظم رميم افتادست <E>
<S1> آن که جز کعبه مقامش نبد از ياد لبت <E>
<S2> بر در ميکده ديدم که مقيم افتادست <E>
<S1> حافظ گمشده را با غمت ای يار عزيز <E>
<S2> اتحاديست که در عهد قديم افتادست <E>
<S1> بيا که قصر امل سخت سست بنيادست <E>
<S2> بيار باده که بنياد عمر بر بادست <E>
<S1> غلام همت آنم که زير چرخ کبود <E>
<S2> ز هر چه رنگ تعلق پذيرد آزادست <E>
<S1> چه گويمت که به ميخانه دوش مست و خراب <E>
<S2> سروش عالم غيبم چه مژده‌ها دادست <E>
<S1> که ای بلندنظر شاهباز سدره نشين <E>
<S2> نشيمن تو نه اين کنج محنت آبادست <E>
<S1> تو را ز کنگره عرش می‌زنند صفير <E>
<S2> ندانمت که در اين دامگه چه افتادست <E>
<S1> نصيحتی کنمت ياد گير و در عمل آر <E>
<S2> که اين حديث ز پير طريقتم يادست <E>
<S1> غم جهان مخور و پند من مبر از ياد <E>
<S2> که اين لطيفه عشقم ز ره روی يادست <E>
<S1> رضا به داده بده وز جبين گره بگشای <E>
<S2> که بر من و تو در اختيار نگشادست <E>
<S1> مجو درستی عهد از جهان سست نهاد <E>
<S2> که اين عجوز عروس هزاردامادست <E>
<S1> نشان عهد و وفا نيست در تبسم گل <E>
<S2> بنال بلبل بی دل که جای فريادست <E>
<S1> حسد چه می‌بری ای سست نظم بر حافظ <E>
<S2> قبول خاطر و لطف سخن خدادادست <E>
<S1> بی مهر رخت روز مرا نور نماندست <E>
<S2> وز عمر مرا جز شب ديجور نماندست <E>
<S1> هنگام وداع تو ز بس گريه که کردم <E>
<S2> دور از رخ تو چشم مرا نور نماندست <E>
<S1> می‌رفت خيال تو ز چشم من و می‌گفت <E>
<S2> هيهات از اين گوشه که معمور نماندست <E>
<S1> وصل تو اجل را ز سرم دور همی‌داشت <E>
<S2> از دولت هجر تو کنون دور نماندست <E>
<S1> نزديک شد آن دم که رقيب تو بگويد <E>
<S2> دور از رخت اين خسته رنجور نماندست <E>
<S1> صبر است مرا چاره هجران تو ليکن <E>
<S2> چون صبر توان کرد که مقدور نماندست <E>
<S1> در هجر تو گر چشم مرا آب روان است <E>
<S2> گو خون جگر ريز که معذور نماندست <E>
<S1> حافظ ز غم از گريه نپرداخت به خنده <E>
<S2> ماتم زده را داعيه سور نماندست <E>
<S1> باغ مرا چه حاجت سرو و صنوبر است <E>
<S2> شمشاد خانه پرور ما از که کمتر است <E>
<S1> ای نازنين پسر تو چه مذهب گرفته‌ای <E>
<S2> کت خون ما حلالتر از شير مادر است <E>
<S1> چون نقش غم ز دور ببينی شراب خواه <E>
<S2> تشخيص کرده‌ايم و مداوا مقرر است <E>
<S1> از آستان پير مغان سر چرا کشيم <E>
<S2> دولت در آن سرا و گشايش در آن در است <E>
<S1> يک قصه بيش نيست غم عشق وين عجب <E>
<S2> کز هر زبان که می‌شنوم نامکرر است <E>
<S1> دی وعده داد وصلم و در سر شراب داشت <E>
<S2> امروز تا چه گويد و بازش چه در سر است <E>
<S1> شيراز و آب رکنی و اين باد خوش نسيم <E>
<S2> عيبش مکن که خال رخ هفت کشور است <E>
<S1> فرق است از آب خضر که ظلمات جای او است <E>
<S2> تا آب ما که منبعش الله اکبر است <E>
<S1> ما آبروی فقر و قناعت نمی‌بريم <E>
<S2> با پادشه بگوی که روزی مقدر است <E>
<S1> حافظ چه طرفه شاخ نباتيست کلک تو <E>
<S2> کش ميوه دلپذيرتر از شهد و شکر است <E>
<S1> المنه لله که در ميکده باز است <E>
<S2> زان رو که مرا بر در او روی نياز است <E>
<S1> خم‌ها همه در جوش و خروشند ز مستی <E>
<S2> وان می که در آن جاست حقيقت نه مجاز است <E>
<S1> از وی همه مستی و غرور است و تکبر <E>
<S2> وز ما همه بيچارگی و عجز و نياز است <E>
<S1> رازی که بر غير نگفتيم و نگوييم <E>
<S2> با دوست بگوييم که او محرم راز است <E>
<S1> شرح شکن زلف خم اندر خم جانان <E>
<S2> کوته نتوان کرد که اين قصه دراز است <E>
<S1> بار دل مجنون و خم طره ليلی <E>
<S2> رخساره محمود و کف پای اياز است <E>
<S1> بردوخته‌ام ديده چو باز از همه عالم <E>
<S2> تا ديده من بر رخ زيبای تو باز است <E>
<S1> در کعبه کوی تو هر آن کس که بيايد <E>
<S2> از قبله ابروی تو در عين نماز است <E>
<S1> ای مجلسيان سوز دل حافظ مسکين <E>
<S2> از شمع بپرسيد که در سوز و گداز است <E>
<S1> اگر چه باده فرح بخش و باد گل‌بيز است <E>
<S2> به بانگ چنگ مخور می که محتسب تيز است <E>
<S1> صراحی ای و حريفی گرت به چنگ افتد <E>
<S2> به عقل نوش که ايام فتنه انگيز است <E>
<S1> در آستين مرقع پياله پنهان کن <E>
<S2> که همچو چشم صراحی زمانه خون‌ريز است <E>
<S1> به آب ديده بشوييم خرقه‌ها از می <E>
<S2> که موسم ورع و روزگار پرهيز است <E>
<S1> مجوی عيش خوش از دور باژگون سپهر <E>
<S2> که صاف اين سر خم جمله دردی آميز است <E>
<S1> سپهر برشده پرويزنيست خون افشان <E>
<S2> که ريزه‌اش سر کسری و تاج پرويز است <E>
<S1> عراق و فارس گرفتی به شعر خوش حافظ <E>
<S2> بيا که نوبت بغداد و وقت تبريز است <E>
<S1> حال دل با تو گفتنم هوس است <E>
<S2> خبر دل شنفتنم هوس است <E>
<S1> طمع خام بين که قصه فاش <E>
<S2> از رقيبان نهفتنم هوس است <E>
<S1> شب قدری چنين عزيز و شريف <E>
<S2> با تو تا روز خفتنم هوس است <E>
<S1> وه که دردانه‌ای چنين نازک <E>
<S2> در شب تار سفتنم هوس است <E>
<S1> ای صبا امشبم مدد فرمای <E>
<S2> که سحرگه شکفتنم هوس است <E>
<S1> از برای شرف به نوک مژه <E>
<S2> خاک راه تو رفتنم هوس است <E>
<S1> همچو حافظ به رغم مدعيان <E>
<S2> شعر رندانه گفتنم هوس است <E>
<S1> صحن بستان ذوق بخش و صحبت ياران خوش است <E>
<S2> وقت گل خوش باد کز وی وقت ميخواران خوش است <E>
<S1> از صبا هر دم مشام جان ما خوش می‌شود <E>
<S2> آری آری طيب انفاس هواداران خوش است <E>
<S1> ناگشوده گل نقاب آهنگ رحلت ساز کرد <E>
<S2> ناله کن بلبل که گلبانگ دل افکاران خوش است <E>
<S1> مرغ خوشخوان را بشارت باد کاندر راه عشق <E>
<S2> دوست را با ناله شب‌های بيداران خوش است <E>
<S1> نيست در بازار عالم خوشدلی ور زان که هست <E>
<S2> شيوه رندی و خوش باشی عياران خوش است <E>
<S1> از زبان سوسن آزاده‌ام آمد به گوش <E>
<S2> کاندر اين دير کهن کار سبکباران خوش است <E>
<S1> حافظا ترک جهان گفتن طريق خوشدليست <E>
<S2> تا نپنداری که احوال جهان داران خوش است <E>
<S1> کنون که بر کف گل جام باده صاف است <E>
<S2> به صد هزار زبان بلبلش در اوصاف است <E>
<S1> بخواه دفتر اشعار و راه صحرا گير <E>
<S2> چه وقت مدرسه و بحث کشف کشاف است <E>
<S1> فقيه مدرسه دی مست بود و فتوی داد <E>
<S2> که می حرام ولی به ز مال اوقاف است <E>
<S1> به درد و صاف تو را حکم نيست خوش درکش <E>
<S2> که هر چه ساقی ما کرد عين الطاف است <E>
<S1> ببر ز خلق و چو عنقا قياس کار بگير <E>
<S2> که صيت گوشه نشينان ز قاف تا قاف است <E>
<S1> حديث مدعيان و خيال همکاران <E>
<S2> همان حکايت زردوز و بورياباف است <E>
<S1> خموش حافظ و اين نکته‌های چون زر سرخ <E>
<S2> نگاه دار که قلاب شهر صراف است <E>
<S1> در اين زمانه رفيقی که خالی از خلل است <E>
<S2> صراحی می ناب و سفينه غزل است <E>
<S1> جريده رو که گذرگاه عافيت تنگ است <E>
<S2> پياله گير که عمر عزيز بی‌بدل است <E>
<S1> نه من ز بی عملی در جهان ملولم و بس <E>
<S2> ملالت علما هم ز علم بی عمل است <E>
<S1> به چشم عقل در اين رهگذار پرآشوب <E>
<S2> جهان و کار جهان بی‌ثبات و بی‌محل است <E>
<S1> بگير طره مه چهره‌ای و قصه مخوان <E>
<S2> که سعد و نحس ز تاثير زهره و زحل است <E>
<S1> دلم اميد فراوان به وصل روی تو داشت <E>
<S2> ولی اجل به ره عمر رهزن امل است <E>
<S1> به هيچ دور نخواهند يافت هشيارش <E>
<S2> چنين که حافظ ما مست باده ازل است <E>
<S1> گل در بر و می در کف و معشوق به کام است <E>
<S2> سلطان جهانم به چنين روز غلام است <E>
<S1> گو شمع مياريد در اين جمع که امشب <E>
<S2> در مجلس ما ماه رخ دوست تمام است <E>
<S1> در مذهب ما باده حلال است وليکن <E>
<S2> بی روی تو ای سرو گل اندام حرام است <E>
<S1> گوشم همه بر قول نی و نغمه چنگ است <E>
<S2> چشمم همه بر لعل لب و گردش جام است <E>
<S1> در مجلس ما عطر مياميز که ما را <E>
<S2> هر لحظه ز گيسوی تو خوش بوی مشام است <E>
<S1> از چاشنی قند مگو هيچ و ز شکر <E>
<S2> زان رو که مرا از لب شيرين تو کام است <E>
<S1> تا گنج غمت در دل ويرانه مقيم است <E>
<S2> همواره مرا کوی خرابات مقام است <E>
<S1> از ننگ چه گويی که مرا نام ز ننگ است <E>
<S2> وز نام چه پرسی که مرا ننگ ز نام است <E>
<S1> ميخواره و سرگشته و رنديم و نظرباز <E>
<S2> وان کس که چو ما نيست در اين شهر کدام است <E>
<S1> با محتسبم عيب مگوييد که او نيز <E>
<S2> پيوسته چو ما در طلب عيش مدام است <E>
<S1> حافظ منشين بی می و معشوق زمانی <E>
<S2> کايام گل و ياسمن و عيد صيام است <E>
<S1> به کوی ميکده هر سالکی که ره دانست <E>
<S2> دری دگر زدن انديشه تبه دانست <E>
<S1> زمانه افسر رندی نداد جز به کسی <E>
<S2> که سرفرازی عالم در اين کله دانست <E>
<S1> بر آستانه ميخانه هر که يافت رهی <E>
<S2> ز فيض جام می اسرار خانقه دانست <E>
<S1> هر آن که راز دو عالم ز خط ساغر خواند <E>
<S2> رموز جام جم از نقش خاک ره دانست <E>
<S1> ورای طاعت ديوانگان ز ما مطلب <E>
<S2> که شيخ مذهب ما عاقلی گنه دانست <E>
<S1> دلم ز نرگس ساقی امان نخواست به جان <E>
<S2> چرا که شيوه آن ترک دل سيه دانست <E>
<S1> ز جور کوکب طالع سحرگهان چشمم <E>
<S2> چنان گريست که ناهيد ديد و مه دانست <E>
<S1> حديث حافظ و ساغر که می‌زند پنهان <E>
<S2> چه جای محتسب و شحنه پادشه دانست <E>
<S1> بلندمرتبه شاهی که نه رواق سپهر <E>
<S2> نمونه‌ای ز خم طاق بارگه دانست <E>
<S1> صوفی از پرتو می راز نهانی دانست <E>
<S2> گوهر هر کس از اين لعل توانی دانست <E>
<S1> قدر مجموعه گل مرغ سحر داند و بس <E>
<S2> که نه هر کو ورقی خواند معانی دانست <E>
<S1> عرضه کردم دو جهان بر دل کارافتاده <E>
<S2> بجز از عشق تو باقی همه فانی دانست <E>
<S1> آن شد اکنون که ز ابنای عوام انديشم <E>
<S2> محتسب نيز در اين عيش نهانی دانست <E>
<S1> دلبر آسايش ما مصلحت وقت نديد <E>
<S2> ور نه از جانب ما دل نگرانی دانست <E>
<S1> سنگ و گل را کند از يمن نظر لعل و عقيق <E>
<S2> هر که قدر نفس باد يمانی دانست <E>
<S1> ای که از دفتر عقل آيت عشق آموزی <E>
<S2> ترسم اين نکته به تحقيق ندانی دانست <E>
<S1> می بياور که ننازد به گل باغ جهان <E>
<S2> هر که غارتگری باد خزانی دانست <E>
<S1> حافظ اين گوهر منظوم که از طبع انگيخت <E>
<S2> ز اثر تربيت آصف ثانی دانست <E>
<S1> روضه خلد برين خلوت درويشان است <E>
<S2> مايه محتشمی خدمت درويشان است <E>
<S1> گنج عزلت که طلسمات عجايب دارد <E>
<S2> فتح آن در نظر رحمت درويشان است <E>
<S1> قصر فردوس که رضوانش به دربانی رفت <E>
<S2> منظری از چمن نزهت درويشان است <E>
<S1> آن چه زر می‌شود از پرتو آن قلب سياه <E>
<S2> کيمياييست که در صحبت درويشان است <E>
<S1> آن که پيشش بنهد تاج تکبر خورشيد <E>
<S2> کبرياييست که در حشمت درويشان است <E>
<S1> دولتی را که نباشد غم از آسيب زوال <E>
<S2> بی تکلف بشنو دولت درويشان است <E>
<S1> خسروان قبله حاجات جهانند ولی <E>
<S2> سببش بندگی حضرت درويشان است <E>
<S1> روی مقصود که شاهان به دعا می‌طلبند <E>
<S2> مظهرش آينه طلعت درويشان است <E>
<S1> از کران تا به کران لشکر ظلم است ولی <E>
<S2> از ازل تا به ابد فرصت درويشان است <E>
<S1> ای توانگر مفروش اين همه نخوت که تو را <E>
<S2> سر و زر در کنف همت درويشان است <E>
<S1> گنج قارون که فرو می‌شود از قهر هنوز <E>
<S2> خوانده باشی که هم از غيرت درويشان است <E>
<S1> من غلام نظر آصف عهدم کو را <E>
<S2> صورت خواجگی و سيرت درويشان است <E>
<S1> حافظ ار آب حيات ازلی می‌خواهی <E>
<S2> منبعش خاک در خلوت درويشان است <E>
<S1> به دام زلف تو دل مبتلای خويشتن است <E>
<S2> بکش به غمزه که اينش سزای خويشتن است <E>
<S1> گرت ز دست برآيد مراد خاطر ما <E>
<S2> به دست باش که خيری به جای خويشتن است <E>
<S1> به جانت ای بت شيرين دهن که همچون شمع <E>
<S2> شبان تيره مرادم فنای خويشتن است <E>
<S1> چو رای عشق زدی با تو گفتم ای بلبل <E>
<S2> مکن که آن گل خندان برای خويشتن است <E>
<S1> به مشک چين و چگل نيست بوی گل محتاج <E>
<S2> که نافه‌هاش ز بند قبای خويشتن است <E>
<S1> مرو به خانه ارباب بی‌مروت دهر <E>
<S2> که گنج عافيتت در سرای خويشتن است <E>
<S1> بسوخت حافظ و در شرط عشقبازی او <E>
<S2> هنوز بر سر عهد و وفای خويشتن است <E>
<S1> لعل سيراب به خون تشنه لب يار من است <E>
<S2> وز پی ديدن او دادن جان کار من است <E>
<S1> شرم از آن چشم سيه بادش و مژگان دراز <E>
<S2> هر که دل بردن او ديد و در انکار من است <E>
<S1> ساروان رخت به دروازه مبر کان سر کو <E>
<S2> شاهراهيست که منزلگه دلدار من است <E>
<S1> بنده طالع خويشم که در اين قحط وفا <E>
<S2> عشق آن لولی سرمست خريدار من است <E>
<S1> طبله عطر گل و زلف عبيرافشانش <E>
<S2> فيض يک شمه ز بوی خوش عطار من است <E>
<S1> باغبان همچو نسيمم ز در خويش مران <E>
<S2> کب گلزار تو از اشک چو گلنار من است <E>
<S1> شربت قند و گلاب از لب يارم فرمود <E>
<S2> نرگس او که طبيب دل بيمار من است <E>
<S1> آن که در طرز غزل نکته به حافظ آموخت <E>
<S2> يار شيرين سخن نادره گفتار من است <E>
<S1> روزگاريست که سودای بتان دين من است <E>
<S2> غم اين کار نشاط دل غمگين من است <E>
<S1> ديدن روی تو را ديده جان بين بايد <E>
<S2> وين کجا مرتبه چشم جهان بين من است <E>
<S1> يار من باش که زيب فلک و زينت دهر <E>
<S2> از مه روی تو و اشک چو پروين من است <E>
<S1> تا مرا عشق تو تعليم سخن گفتن کرد <E>
<S2> خلق را ورد زبان مدحت و تحسين من است <E>
<S1> دولت فقر خدايا به من ارزانی دار <E>
<S2> کاين کرامت سبب حشمت و تمکين من است <E>
<S1> واعظ شحنه شناس اين عظمت گو مفروش <E>
<S2> زان که منزلگه سلطان دل مسکين من است <E>
<S1> يا رب اين کعبه مقصود تماشاگه کيست <E>
<S2> که مغيلان طريقش گل و نسرين من است <E>
<S1> حافظ از حشمت پرويز دگر قصه مخوان <E>
<S2> که لبش جرعه کش خسرو شيرين من است <E>
<S1> منم که گوشه ميخانه خانقاه من است <E>
<S2> دعای پير مغان ورد صبحگاه من است <E>
<S1> گرم ترانه چنگ صبوح نيست چه باک <E>
<S2> نوای من به سحر آه عذرخواه من است <E>
<S1> ز پادشاه و گدا فارغم بحمدالله <E>
<S2> گدای خاک در دوست پادشاه من است <E>
<S1> غرض ز مسجد و ميخانه‌ام وصال شماست <E>
<S2> جز اين خيال ندارم خدا گواه من است <E>
<S1> مگر به تيغ اجل خيمه برکنم ور نی <E>
<S2> رميدن از در دولت نه رسم و راه من است <E>
<S1> از آن زمان که بر اين آستان نهادم روی <E>
<S2> فراز مسند خورشيد تکيه گاه من است <E>
<S1> گناه اگر چه نبود اختيار ما حافظ <E>
<S2> تو در طريق ادب باش و گو گناه من است <E>
<S1> ز گريه مردم چشمم نشسته در خون است <E>
<S2> ببين که در طلبت حال مردمان چون است <E>
<S1> به ياد لعل تو و چشم مست ميگونت <E>
<S2> ز جام غم می لعلی که می‌خورم خون است <E>
<S1> ز مشرق سر کو آفتاب طلعت تو <E>
<S2> اگر طلوع کند طالعم همايون است <E>
<S1> حکايت لب شيرين کلام فرهاد است <E>
<S2> شکنج طره ليلی مقام مجنون است <E>
<S1> دلم بجو که قدت همچو سرو دلجوی است <E>
<S2> سخن بگو که کلامت لطيف و موزون است <E>
<S1> ز دور باده به جان راحتی رسان ساقی <E>
<S2> که رنج خاطرم از جور دور گردون است <E>
<S1> از آن دمی که ز چشمم برفت رود عزيز <E>
<S2> کنار دامن من همچو رود جيحون است <E>
<S1> چگونه شاد شود اندرون غمگينم <E>
<S2> به اختيار که از اختيار بيرون است <E>
<S1> ز بيخودی طلب يار می‌کند حافظ <E>
<S2> چو مفلسی که طلبکار گنج قارون است <E>
<S1> خم زلف تو دام کفر و دين است <E>
<S2> ز کارستان او يک شمه اين است <E>
<S1> جمالت معجز حسن است ليکن <E>
<S2> حديث غمزه‌ات سحر مبين است <E>
<S1> ز چشم شوخ تو جان کی توان برد <E>
<S2> که دايم با کمان اندر کمين است <E>
<S1> بر آن چشم سيه صد آفرين باد <E>
<S2> که در عاشق کشی سحرآفرين است <E>
<S1> عجب علميست علم هيت عشق <E>
<S2> که چرخ هشتمش هفتم زمين است <E>
<S1> تو پنداری که بدگو رفت و جان برد <E>
<S2> حسابش با کرام الکاتبين است <E>
<S1> مشو حافظ ز کيد زلفش ايمن <E>
<S2> که دل برد و کنون دربند دين است <E>
<S1> دل سراپرده محبت اوست <E>
<S2> ديده آيينه دار طلعت اوست <E>
<S1> من که سر درنياورم به دو کون <E>
<S2> گردنم زير بار منت اوست <E>
<S1> تو و طوبی و ما و قامت يار <E>
<S2> فکر هر کس به قدر همت اوست <E>
<S1> گر من آلوده دامنم چه عجب <E>
<S2> همه عالم گواه عصمت اوست <E>
<S1> من که باشم در آن حرم که صبا <E>
<S2> پرده دار حريم حرمت اوست <E>
<S1> بی خيالش مباد منظر چشم <E>
<S2> زان که اين گوشه جای خلوت اوست <E>
<S1> هر گل نو که شد چمن آرای <E>
<S2> ز اثر رنگ و بوی صحبت اوست <E>
<S1> دور مجنون گذشت و نوبت ماست <E>
<S2> هر کسی پنج روز نوبت اوست <E>
<S1> ملکت عاشقی و گنج طرب <E>
<S2> هر چه دارم ز يمن همت اوست <E>
<S1> من و دل گر فدا شديم چه باک <E>
<S2> غرض اندر ميان سلامت اوست <E>
<S1> فقر ظاهر مبين که حافظ را <E>
<S2> سينه گنجينه محبت اوست <E>
<S1> آن سيه چرده که شيرينی عالم با اوست <E>
<S2> چشم ميگون لب خندان دل خرم با اوست <E>
<S1> گر چه شيرين دهنان پادشهانند ولی <E>
<S2> او سليمان زمان است که خاتم با اوست <E>
<S1> روی خوب است و کمال هنر و دامن پاک <E>
<S2> لاجرم همت پاکان دو عالم با اوست <E>
<S1> خال مشکين که بدان عارض گندمگون است <E>
<S2> سر آن دانه که شد رهزن آدم با اوست <E>
<S1> دلبرم عزم سفر کرد خدا را ياران <E>
<S2> چه کنم با دل مجروح که مرهم با اوست <E>
<S1> با که اين نکته توان گفت که آن سنگين دل <E>
<S2> کشت ما را و دم عيسی مريم با اوست <E>
<S1> حافظ از معتقدان است گرامی دارش <E>
<S2> زان که بخشايش بس روح مکرم با اوست <E>
<S1> سر ارادت ما و آستان حضرت دوست <E>
<S2> که هر چه بر سر ما می‌رود ارادت اوست <E>
<S1> نظير دوست نديدم اگر چه از مه و مهر <E>
<S2> نهادم آينه‌ها در مقابل رخ دوست <E>
<S1> صبا ز حال دل تنگ ما چه شرح دهد <E>
<S2> که چون شکنج ورق‌های غنچه تو بر توست <E>
<S1> نه من سبوکش اين دير رندسوزم و بس <E>
<S2> بسا سرا که در اين کارخانه سنگ و سبوست <E>
<S1> مگر تو شانه زدی زلف عنبرافشان را <E>
<S2> که باد غاليه سا گشت و خاک عنبربوست <E>
<S1> نثار روی تو هر برگ گل که در چمن است <E>
<S2> فدای قد تو هر سروبن که بر لب جوست <E>
<S1> زبان ناطقه در وصف شوق نالان است <E>
<S2> چه جای کلک بريده زبان بيهده گوست <E>
<S1> رخ تو در دلم آمد مراد خواهم يافت <E>
<S2> چرا که حال نکو در قفای فال نکوست <E>
<S1> نه اين زمان دل حافظ در آتش هوس است <E>
<S2> که داغدار ازل همچو لاله خودروست <E>
<S1> دارم اميد عاطفتی از جانب دوست <E>
<S2> کردم جنايتی و اميدم به عفو اوست <E>
<S1> دانم که بگذرد ز سر جرم من که او <E>
<S2> گر چه پريوش است وليکن فرشته خوست <E>
<S1> چندان گريستم که هر کس که برگذشت <E>
<S2> در اشک ما چو ديد روان گفت کاين چه جوست <E>
<S1> هيچ است آن دهان و نبينم از او نشان <E>
<S2> موی است آن ميان و ندانم که آن چه موست <E>
<S1> دارم عجب ز نقش خيالش که چون نرفت <E>
<S2> از ديده‌ام که دم به دمش کار شست و شوست <E>
<S1> بی گفت و گوی زلف تو دل را همی‌کشد <E>
<S2> با زلف دلکش تو که را روی گفت و گوست <E>
<S1> عمريست تا ز زلف تو بويی شنيده‌ام <E>
<S2> زان بوی در مشام دل من هنوز بوست <E>
<S1> حافظ بد است حال پريشان تو ولی <E>
<S2> بر بوی زلف يار پريشانيت نکوست <E>
<S1> آن پيک نامور که رسيد از ديار دوست <E>
<S2> آورد حرز جان ز خط مشکبار دوست <E>
<S1> خوش می‌دهد نشان جلال و جمال يار <E>
<S2> خوش می‌کند حکايت عز و وقار دوست <E>
<S1> دل دادمش به مژده و خجلت همی‌برم <E>
<S2> زين نقد قلب خويش که کردم نثار دوست <E>
<S1> شکر خدا که از مدد بخت کارساز <E>
<S2> بر حسب آرزوست همه کار و بار دوست <E>
<S1> سير سپهر و دور قمر را چه اختيار <E>
<S2> در گردشند بر حسب اختيار دوست <E>
<S1> گر باد فتنه هر دو جهان را به هم زند <E>
<S2> ما و چراغ چشم و ره انتظار دوست <E>
<S1> کحل الجواهری به من آر ای نسيم صبح <E>
<S2> زان خاک نيکبخت که شد رهگذار دوست <E>
<S1> ماييم و آستانه عشق و سر نياز <E>
<S2> تا خواب خوش که را برد اندر کنار دوست <E>
<S1> دشمن به قصد حافظ اگر دم زند چه باک <E>
<S2> منت خدای را که نيم شرمسار دوست <E>
<S1> صبا اگر گذری افتدت به کشور دوست <E>
<S2> بيار نفحه‌ای از گيسوی معنبر دوست <E>
<S1> به جان او که به شکرانه جان برافشانم <E>
<S2> اگر به سوی من آری پيامی از بر دوست <E>
<S1> و گر چنان که در آن حضرتت نباشد بار <E>
<S2> برای ديده بياور غباری از در دوست <E>
<S1> من گدا و تمنای وصل او هيهات <E>
<S2> مگر به خواب ببينم خيال منظر دوست <E>
<S1> دل صنوبريم همچو بيد لرزان است <E>
<S2> ز حسرت قد و بالای چون صنوبر دوست <E>
<S1> اگر چه دوست به چيزی نمی‌خرد ما را <E>
<S2> به عالمی نفروشيم مويی از سر دوست <E>
<S1> چه باشد ار شود از بند غم دلش آزاد <E>
<S2> چو هست حافظ مسکين غلام و چاکر دوست <E>
<S1> مرحبا ای پيک مشتاقان بده پيغام دوست <E>
<S2> تا کنم جان از سر رغبت فدای نام دوست <E>
<S1> واله و شيداست دايم همچو بلبل در قفس <E>
<S2> طوطی طبعم ز عشق شکر و بادام دوست <E>
<S1> زلف او دام است و خالش دانه آن دام و من <E>
<S2> بر اميد دانه‌ای افتاده‌ام در دام دوست <E>
<S1> سر ز مستی برنگيرد تا به صبح روز حشر <E>
<S2> هر که چون من در ازل يک جرعه خورد از جام دوست <E>
<S1> بس نگويم شمه‌ای از شرح شوق خود از آنک <E>
<S2> دردسر باشد نمودن بيش از اين ابرام دوست <E>
<S1> گر دهد دستم کشم در ديده همچون توتيا <E>
<S2> خاک راهی کان مشرف گردد از اقدام دوست <E>
<S1> ميل من سوی وصال و قصد او سوی فراق <E>
<S2> ترک کام خود گرفتم تا برآيد کام دوست <E>
<S1> حافظ اندر درد او می‌سوز و بی‌درمان بساز <E>
<S2> زان که درمانی ندارد درد بی‌آرام دوست <E>
<S1> روی تو کس نديد و هزارت رقيب هست <E>
<S2> در غنچه‌ای هنوز و صدت عندليب هست <E>
<S1> گر آمدم به کوی تو چندان غريب نيست <E>
<S2> چون من در آن ديار هزاران غريب هست <E>
<S1> در عشق خانقاه و خرابات فرق نيست <E>
<S2> هر جا که هست پرتو روی حبيب هست <E>
<S1> آن جا که کار صومعه را جلوه می‌دهند <E>
<S2> ناقوس دير راهب و نام صليب هست <E>
<S1> عاشق که شد که يار به حالش نظر نکرد <E>
<S2> ای خواجه درد نيست وگرنه طبيب هست <E>
<S1> فرياد حافظ اين همه آخر به هرزه نيست <E>
<S2> هم قصه‌ای غريب و حديثی عجيب هست <E>
<S1> اگر چه عرض هنر پيش يار بی‌ادبيست <E>
<S2> زبان خموش وليکن دهان پر از عربيست <E>
<S1> پری نهفته رخ و ديو در کرشمه حسن <E>
<S2> بسوخت ديده ز حيرت که اين چه بوالعجبيست <E>
<S1> در اين چمن گل بی خار کس نچيد آری <E>
<S2> چراغ مصطفوی با شرار بولهبيست <E>
<S1> سبب مپرس که چرخ از چه سفله پرور شد <E>
<S2> که کام بخشی او را بهانه بی سببيست <E>
<S1> به نيم جو نخرم طاق خانقاه و رباط <E>
<S2> مرا که مصطبه ايوان و پای خم طنبيست <E>
<S1> جمال دختر رز نور چشم ماست مگر <E>
<S2> که در نقاب زجاجی و پرده عنبيست <E>
<S1> هزار عقل و ادب داشتم من ای خواجه <E>
<S2> کنون که مست خرابم صلاح بی‌ادبيست <E>
<S1> بيار می که چو حافظ هزارم استظهار <E>
<S2> به گريه سحری و نياز نيم شبيست <E>
<S1> خوشتر ز عيش و صحبت و باغ و بهار چيست <E>
<S2> ساقی کجاست گو سبب انتظار چيست <E>
<S1> هر وقت خوش که دست دهد مغتنم شمار <E>
<S2> کس را وقوف نيست که انجام کار چيست <E>
<S1> پيوند عمر بسته به موييست هوش دار <E>
<S2> غمخوار خويش باش غم روزگار چيست <E>
<S1> معنی آب زندگی و روضه ارم <E>
<S2> جز طرف جويبار و می خوشگوار چيست <E>
<S1> مستور و مست هر دو چو از يک قبيله‌اند <E>
<S2> ما دل به عشوه که دهيم اختيار چيست <E>
<S1> راز درون پرده چه داند فلک خموش <E>
<S2> ای مدعی نزاع تو با پرده دار چيست <E>
<S1> سهو و خطای بنده گرش اعتبار نيست <E>
<S2> معنی عفو و رحمت آمرزگار چيست <E>
<S1> زاهد شراب کوثر و حافظ پياله خواست <E>
<S2> تا در ميانه خواسته کردگار چيست <E>
<S1> بنال بلبل اگر با منت سر ياريست <E>
<S2> که ما دو عاشق زاريم و کار ما زاريست <E>
<S1> در آن زمين که نسيمی وزد ز طره دوست <E>
<S2> چه جای دم زدن نافه‌های تاتاريست <E>
<S1> بيار باده که رنگين کنيم جامه زرق <E>
<S2> که مست جام غروريم و نام هشياريست <E>
<S1> خيال زلف تو پختن نه کار هر خاميست <E>
<S2> که زير سلسله رفتن طريق عياريست <E>
<S1> لطيفه‌ايست نهانی که عشق از او خيزد <E>
<S2> که نام آن نه لب لعل و خط زنگاريست <E>
<S1> جمال شخص نه چشم است و زلف و عارض و خال <E>
<S2> هزار نکته در اين کار و بار دلداريست <E>
<S1> قلندران حقيقت به نيم جو نخرند <E>
<S2> قبای اطلس آن کس که از هنر عاريست <E>
<S1> بر آستان تو مشکل توان رسيد آری <E>
<S2> عروج بر فلک سروری به دشواريست <E>
<S1> سحر کرشمه چشمت به خواب می‌ديدم <E>
<S2> زهی مراتب خوابی که به ز بيداريست <E>
<S1> دلش به ناله ميازار و ختم کن حافظ <E>
<S2> که رستگاری جاويد در کم آزاريست <E>
<S1> يا رب اين شمع دل افروز ز کاشانه کيست <E>
<S2> جان ما سوخت بپرسيد که جانانه کيست <E>
<S1> حاليا خانه برانداز دل و دين من است <E>
<S2> تا در آغوش که می‌خسبد و همخانه کيست <E>
<S1> باده لعل لبش کز لب من دور مباد <E>
<S2> راح روح که و پيمان ده پيمانه کيست <E>
<S1> دولت صحبت آن شمع سعادت پرتو <E>
<S2> بازپرسيد خدا را که به پروانه کيست <E>
<S1> می‌دهد هر کسش افسونی و معلوم نشد <E>
<S2> که دل نازک او مايل افسانه کيست <E>
<S1> يا رب آن شاهوش ماه رخ زهره جبين <E>
<S2> در يکتای که و گوهر يک دانه کيست <E>
<S1> گفتم آه از دل ديوانه حافظ بی تو <E>
<S2> زير لب خنده زنان گفت که ديوانه کيست <E>
<S1> ماهم اين هفته برون رفت و به چشمم ساليست <E>
<S2> حال هجران تو چه دانی که چه مشکل حاليست <E>
<S1> مردم ديده ز لطف رخ او در رخ او <E>
<S2> عکس خود ديد گمان برد که مشکين خاليست <E>
<S1> می‌چکد شير هنوز از لب همچون شکرش <E>
<S2> گر چه در شيوه گری هر مژه‌اش قتاليست <E>
<S1> ای که انگشت نمايی به کرم در همه شهر <E>
<S2> وه که در کار غريبان عجبت اهماليست <E>
<S1> بعد از اينم نبود شابه در جوهر فرد <E>
<S2> که دهان تو در اين نکته خوش استدلاليست <E>
<S1> مژده دادند که بر ما گذری خواهی کرد <E>
<S2> نيت خير مگردان که مبارک فاليست <E>
<S1> کوه اندوه فراقت به چه حالت بکشد <E>
<S2> حافظ خسته که از ناله تنش چون ناليست <E>
<S1> کس نيست که افتاده آن زلف دوتا نيست <E>
<S2> در رهگذر کيست که دامی ز بلا نيست <E>
<S1> چون چشم تو دل می‌برد از گوشه نشينان <E>
<S2> همراه تو بودن گنه از جانب ما نيست <E>
<S1> روی تو مگر آينه لطف الهيست <E>
<S2> حقا که چنين است و در اين روی و ريا نيست <E>
<S1> نرگس طلبد شيوه چشم تو زهی چشم <E>
<S2> مسکين خبرش از سر و در ديده حيا نيست <E>
<S1> از بهر خدا زلف مپيرای که ما را <E>
<S2> شب نيست که صد عربده با باد صبا نيست <E>
<S1> بازآی که بی روی تو ای شمع دل افروز <E>
<S2> در بزم حريفان اثر نور و صفا نيست <E>
<S1> تيمار غريبان اثر ذکر جميل است <E>
<S2> جانا مگر اين قاعده در شهر شما نيست <E>
<S1> دی می‌شد و گفتم صنما عهد به جای آر <E>
<S2> گفتا غلطی خواجه در اين عهد وفا نيست <E>
<S1> گر پير مغان مرشد من شد چه تفاوت <E>
<S2> در هيچ سری نيست که سری ز خدا نيست <E>
<S1> عاشق چه کند گر نکشد بار ملامت <E>
<S2> با هيچ دلاور سپر تير قضا نيست <E>
<S1> در صومعه زاهد و در خلوت صوفی <E>
<S2> جز گوشه ابروی تو محراب دعا نيست <E>
<S1> ای چنگ فروبرده به خون دل حافظ <E>
<S2> فکرت مگر از غيرت قرآن و خدا نيست <E>
<S1> مردم ديده ما جز به رخت ناظر نيست <E>
<S2> دل سرگشته ما غير تو را ذاکر نيست <E>
<S1> اشکم احرام طواف حرمت می‌بندد <E>
<S2> گر چه از خون دل ريش دمی طاهر نيست <E>
<S1> بسته دام و قفس باد چو مرغ وحشی <E>
<S2> طاير سدره اگر در طلبت طاير نيست <E>
<S1> عاشق مفلس اگر قلب دلش کرد نثار <E>
<S2> مکنش عيب که بر نقد روان قادر نيست <E>
<S1> عاقبت دست بدان سرو بلندش برسد <E>
<S2> هر که را در طلبت همت او قاصر نيست <E>
<S1> از روان بخشی عيسی نزنم دم هرگز <E>
<S2> زان که در روح فزايی چو لبت ماهر نيست <E>
<S1> من که در آتش سودای تو آهی نزنم <E>
<S2> کی توان گفت که بر داغ دلم صابر نيست <E>
<S1> روز اول که سر زلف تو ديدم گفتم <E>
<S2> که پريشانی اين سلسله را آخر نيست <E>
<S1> سر پيوند تو تنها نه دل حافظ راست <E>
<S2> کيست آن کش سر پيوند تو در خاطر نيست <E>
<S1> زاهد ظاهرپرست از حال ما آگاه نيست <E>
<S2> در حق ما هر چه گويد جای هيچ اکراه نيست <E>
<S1> در طريقت هر چه پيش سالک آيد خير اوست <E>
<S2> در صراط مستقيم ای دل کسی گمراه نيست <E>
<S1> تا چه بازی رخ نمايد بيدقی خواهيم راند <E>
<S2> عرصه شطرنج رندان را مجال شاه نيست <E>
<S1> چيست اين سقف بلند ساده بسيارنقش <E>
<S2> زين معما هيچ دانا در جهان آگاه نيست <E>
<S1> اين چه استغناست يا رب وين چه قادر حکمت است <E>
<S2> کاين همه زخم نهان هست و مجال آه نيست <E>
<S1> صاحب ديوان ما گويی نمی‌داند حساب <E>
<S2> کاندر اين طغرا نشان حسبه لله نيست <E>
<S1> هر که خواهد گو بيا و هر چه خواهد گو بگو <E>
<S2> کبر و ناز و حاجب و دربان بدين درگاه نيست <E>
<S1> بر در ميخانه رفتن کار يک رنگان بود <E>
<S2> خودفروشان را به کوی می فروشان راه نيست <E>
<S1> هر چه هست از قامت ناساز بی اندام ماست <E>
<S2> ور نه تشريف تو بر بالای کس کوتاه نيست <E>
<S1> بنده پير خراباتم که لطفش دايم است <E>
<S2> ور نه لطف شيخ و زاهد گاه هست و گاه نيست <E>
<S1> حافظ ار بر صدر ننشيند ز عالی مشربيست <E>
<S2> عاشق دردی کش اندربند مال و جاه نيست <E>
<S1> راهيست راه عشق که هيچش کناره نيست <E>
<S2> آن جا جز آن که جان بسپارند چاره نيست <E>
<S1> هر گه که دل به عشق دهی خوش دمی بود <E>
<S2> در کار خير حاجت هيچ استخاره نيست <E>
<S1> ما را ز منع عقل مترسان و می بيار <E>
<S2> کان شحنه در ولايت ما هيچ کاره نيست <E>
<S1> از چشم خود بپرس که ما را که می‌کشد <E>
<S2> جانا گناه طالع و جرم ستاره نيست <E>
<S1> او را به چشم پاک توان ديد چون هلال <E>
<S2> هر ديده جای جلوه آن ماه پاره نيست <E>
<S1> فرصت شمر طريقه رندی که اين نشان <E>
<S2> چون راه گنج بر همه کس آشکاره نيست <E>
<S1> نگرفت در تو گريه حافظ به هيچ رو <E>
<S2> حيران آن دلم که کم از سنگ خاره نيست <E>
<S1> روشن از پرتو رويت نظری نيست که نيست <E>
<S2> منت خاک درت بر بصری نيست که نيست <E>
<S1> ناظر روی تو صاحب نظرانند آری <E>
<S2> سر گيسوی تو در هيچ سری نيست که نيست <E>
<S1> اشک غماز من ار سرخ برآمد چه عجب <E>
<S2> خجل از کرده خود پرده دری نيست که نيست <E>
<S1> تا به دامن ننشيند ز نسيمش گردی <E>
<S2> سيل خيز از نظرم رهگذری نيست که نيست <E>
<S1> تا دم از شام سر زلف تو هر جا نزنند <E>
<S2> با صبا گفت و شنيدم سحری نيست که نيست <E>
<S1> من از اين طالع شوريده برنجم ور نی <E>
<S2> بهره مند از سر کويت دگری نيست که نيست <E>
<S1> از حيای لب شيرين تو ای چشمه نوش <E>
<S2> غرق آب و عرق اکنون شکری نيست که نيست <E>
<S1> مصلحت نيست که از پرده برون افتد راز <E>
<S2> ور نه در مجلس رندان خبری نيست که نيست <E>
<S1> شير در باديه عشق تو روباه شود <E>
<S2> آه از اين راه که در وی خطری نيست که نيست <E>
<S1> آب چشمم که بر او منت خاک در توست <E>
<S2> زير صد منت او خاک دری نيست که نيست <E>
<S1> از وجودم قدری نام و نشان هست که هست <E>
<S2> ور نه از ضعف در آن جا اثری نيست که نيست <E>
<S1> غير از اين نکته که حافظ ز تو ناخشنود است <E>
<S2> در سراپای وجودت هنری نيست که نيست <E>
<S1> حاصل کارگه کون و مکان اين همه نيست <E>
<S2> باده پيش آر که اسباب جهان اين همه نيست <E>
<S1> از دل و جان شرف صحبت جانان غرض است <E>
<S2> غرض اين است وگرنه دل و جان اين همه نيست <E>
<S1> منت سدره و طوبی ز پی سايه مکش <E>
<S2> که چو خوش بنگری ای سرو روان اين همه نيست <E>
<S1> دولت آن است که بی خون دل آيد به کنار <E>
<S2> ور نه با سعی و عمل باغ جنان اين همه نيست <E>
<S1> پنج روزی که در اين مرحله مهلت داری <E>
<S2> خوش بياسای زمانی که زمان اين همه نيست <E>
<S1> بر لب بحر فنا منتظريم ای ساقی <E>
<S2> فرصتی دان که ز لب تا به دهان اين همه نيست <E>
<S1> زاهد ايمن مشو از بازی غيرت زنهار <E>
<S2> که ره از صومعه تا دير مغان اين همه نيست <E>
<S1> دردمندی من سوخته زار و نزار <E>
<S2> ظاهرا حاجت تقرير و بيان اين همه نيست <E>
<S1> نام حافظ رقم نيک پذيرفت ولی <E>
<S2> پيش رندان رقم سود و زيان اين همه نيست <E>
<S1> خواب آن نرگس فتان تو بی چيزی نيست <E>
<S2> تاب آن زلف پريشان تو بی چيزی نيست <E>
<S1> از لبت شير روان بود که من می‌گفتم <E>
<S2> اين شکر گرد نمکدان تو بی چيزی نيست <E>
<S1> جان درازی تو بادا که يقين می‌دانم <E>
<S2> در کمان ناوک مژگان تو بی چيزی نيست <E>
<S1> مبتلايی به غم محنت و اندوه فراق <E>
<S2> ای دل اين ناله و افغان تو بی چيزی نيست <E>
<S1> دوش باد از سر کويش به گلستان بگذشت <E>
<S2> ای گل اين چاک گريبان تو بی چيزی نيست <E>
<S1> درد عشق ار چه دل از خلق نهان می‌دارد <E>
<S2> حافظ اين ديده گريان تو بی چيزی نيست <E>
<S1> جز آستان توام در جهان پناهی نيست <E>
<S2> سر مرا بجز اين در حواله گاهی نيست <E>
<S1> عدو چو تيغ کشد من سپر بيندازم <E>
<S2> که تيغ ما بجز از ناله‌ای و آهی نيست <E>
<S1> چرا ز کوی خرابات روی برتابم <E>
<S2> کز اين به هم به جهان هيچ رسم و راهی نيست <E>
<S1> زمانه گر بزند آتشم به خرمن عمر <E>
<S2> بگو بسوز که بر من به برگ کاهی نيست <E>
<S1> غلام نرگس جماش آن سهی سروم <E>
<S2> که از شراب غرورش به کس نگاهی نيست <E>
<S1> مباش در پی آزار و هر چه خواهی کن <E>
<S2> که در شريعت ما غير از اين گناهی نيست <E>
<S1> عنان کشيده رو ای پادشاه کشور حسن <E>
<S2> که نيست بر سر راهی که دادخواهی نيست <E>
<S1> چنين که از همه سو دام راه می‌بينم <E>
<S2> به از حمايت زلفش مرا پناهی نيست <E>
<S1> خزينه دل حافظ به زلف و خال مده <E>
<S2> که کارهای چنين حد هر سياهی نيست <E>
<S1> بلبلی برگ گلی خوش رنگ در منقار داشت <E>
<S2> و اندر آن برگ و نوا خوش ناله‌های زار داشت <E>
<S1> گفتمش در عين وصل اين ناله و فرياد چيست <E>
<S2> گفت ما را جلوه معشوق در اين کار داشت <E>
<S1> يار اگر ننشست با ما نيست جای اعتراض <E>
<S2> پادشاهی کامران بود از گدايی عار داشت <E>
<S1> در نمی‌گيرد نياز و ناز ما با حسن دوست <E>
<S2> خرم آن کز نازنينان بخت برخوردار داشت <E>
<S1> خيز تا بر کلک آن نقاش جان افشان کنيم <E>
<S2> کاين همه نقش عجب در گردش پرگار داشت <E>
<S1> گر مريد راه عشقی فکر بدنامی مکن <E>
<S2> شيخ صنعان خرقه رهن خانه خمار داشت <E>
<S1> وقت آن شيرين قلندر خوش که در اطوار سير <E>
<S2> ذکر تسبيح ملک در حلقه زنار داشت <E>
<S1> چشم حافظ زير بام قصر آن حوری سرشت <E>
<S2> شيوه جنات تجری تحتها الانهار داشت <E>
<S1> ديدی که يار جز سر جور و ستم نداشت <E>
<S2> بشکست عهد وز غم ما هيچ غم نداشت <E>
<S1> يا رب مگيرش ار چه دل چون کبوترم <E>
<S2> افکند و کشت و عزت صيد حرم نداشت <E>
<S1> بر من جفا ز بخت من آمد وگرنه يار <E>
<S2> حاشا که رسم لطف و طريق کرم نداشت <E>
<S1> با اين همه هر آن که نه خواری کشيد از او <E>
<S2> هر جا که رفت هيچ کسش محترم نداشت <E>
<S1> ساقی بيار باده و با محتسب بگو <E>
<S2> انکار ما مکن که چنين جام جم نداشت <E>
<S1> هر راهرو که ره به حريم درش نبرد <E>
<S2> مسکين بريد وادی و ره در حرم نداشت <E>
<S1> حافظ ببر تو گوی فصاحت که مدعی <E>
<S2> هيچش هنر نبود و خبر نيز هم نداشت <E>
<S1> کنون که می‌دمد از بوستان نسيم بهشت <E>
<S2> من و شراب فرح بخش و يار حورسرشت <E>
<S1> گدا چرا نزند لاف سلطنت امروز <E>
<S2> که خيمه سايه ابر است و بزمگه لب کشت <E>
<S1> چمن حکايت ارديبهشت می‌گويد <E>
<S2> نه عاقل است که نسيه خريد و نقد بهشت <E>
<S1> به می عمارت دل کن که اين جهان خراب <E>
<S2> بر آن سر است که از خاک ما بسازد خشت <E>
<S1> وفا مجوی ز دشمن که پرتوی ندهد <E>
<S2> چو شمع صومعه افروزی از چراغ کنشت <E>
<S1> مکن به نامه سياهی ملامت من مست <E>
<S2> که آگه است که تقدير بر سرش چه نوشت <E>
<S1> قدم دريغ مدار از جنازه حافظ <E>
<S2> که گر چه غرق گناه است می‌رود به بهشت <E>
<S1> عيب رندان مکن ای زاهد پاکيزه سرشت <E>
<S2> که گناه دگران بر تو نخواهند نوشت <E>
<S1> من اگر نيکم و گر بد تو برو خود را باش <E>
<S2> هر کسی آن درود عاقبت کار که کشت <E>
<S1> همه کس طالب يارند چه هشيار و چه مست <E>
<S2> همه جا خانه عشق است چه مسجد چه کنشت <E>
<S1> سر تسليم من و خشت در ميکده‌ها <E>
<S2> مدعی گر نکند فهم سخن گو سر و خشت <E>
<S1> نااميدم مکن از سابقه لطف ازل <E>
<S2> تو پس پرده چه دانی که که خوب است و که زشت <E>
<S1> نه من از پرده تقوا به درافتادم و بس <E>
<S2> پدرم نيز بهشت ابد از دست بهشت <E>
<S1> حافظا روز اجل گر به کف آری جامی <E>
<S2> يک سر از کوی خرابات برندت به بهشت <E>
<S1> صبحدم مرغ چمن با گل نوخاسته گفت <E>
<S2> ناز کم کن که در اين باغ بسی چون تو شکفت <E>
<S1> گل بخنديد که از راست نرنجيم ولی <E>
<S2> هيچ عاشق سخن سخت به معشوق نگفت <E>
<S1> گر طمع داری از آن جام مرصع می لعل <E>
<S2> ای بسا در که به نوک مژه‌ات بايد سفت <E>
<S1> تا ابد بوی محبت به مشامش نرسد <E>
<S2> هر که خاک در ميخانه به رخساره نرفت <E>
<S1> در گلستان ارم دوش چو از لطف هوا <E>
<S2> زلف سنبل به نسيم سحری می‌آشفت <E>
<S1> گفتم ای مسند جم جام جهان بينت کو <E>
<S2> گفت افسوس که آن دولت بيدار بخفت <E>
<S1> سخن عشق نه آن است که آيد به زبان <E>
<S2> ساقيا می ده و کوتاه کن اين گفت و شنفت <E>
<S1> اشک حافظ خرد و صبر به دريا انداخت <E>
<S2> چه کند سوز غم عشق نيارست نهفت <E>
<S1> آن ترک پری چهره که دوش از بر ما رفت <E>
<S2> آيا چه خطا ديد که از راه خطا رفت <E>
<S1> تا رفت مرا از نظر آن چشم جهان بين <E>
<S2> کس واقف ما نيست که از ديده چه‌ها رفت <E>
<S1> بر شمع نرفت از گذر آتش دل دوش <E>
<S2> آن دود که از سوز جگر بر سر ما رفت <E>
<S1> دور از رخ تو دم به دم از گوشه چشمم <E>
<S2> سيلاب سرشک آمد و طوفان بلا رفت <E>
<S1> از پای فتاديم چو آمد غم هجران <E>
<S2> در درد بمرديم چو از دست دوا رفت <E>
<S1> دل گفت وصالش به دعا باز توان يافت <E>
<S2> عمريست که عمرم همه در کار دعا رفت <E>
<S1> احرام چه بنديم چو آن قبله نه اين جاست <E>
<S2> در سعی چه کوشيم چو از مروه صفا رفت <E>
<S1> دی گفت طبيب از سر حسرت چو مرا ديد <E>
<S2> هيهات که رنج تو ز قانون شفا رفت <E>
<S1> ای دوست به پرسيدن حافظ قدمی نه <E>
<S2> زان پيش که گويند که از دار فنا رفت <E>
<S1> گر ز دست زلف مشکينت خطايی رفت رفت <E>
<S2> ور ز هندوی شما بر ما جفايی رفت رفت <E>
<S1> برق عشق ار خرمن پشمينه پوشی سوخت سوخت <E>
<S2> جور شاه کامران گر بر گدايی رفت رفت <E>
<S1> در طريقت رنجش خاطر نباشد می بيار <E>
<S2> هر کدورت را که بينی چون صفايی رفت رفت <E>
<S1> عشقبازی را تحمل بايد ای دل پای دار <E>
<S2> گر ملالی بود بود و گر خطايی رفت رفت <E>
<S1> گر دلی از غمزه دلدار باری برد برد <E>
<S2> ور ميان جان و جانان ماجرايی رفت رفت <E>
<S1> از سخن چينان ملالت‌ها پديد آمد ولی <E>
<S2> گر ميان همنشينان ناسزايی رفت رفت <E>
<S1> عيب حافظ گو مکن واعظ که رفت از خانقاه <E>
<S2> پای آزادی چه بندی گر به جايی رفت رفت <E>
<S1> ساقی بيار باده که ماه صيام رفت <E>
<S2> درده قدح که موسم ناموس و نام رفت <E>
<S1> وقت عزيز رفت بيا تا قضا کنيم <E>
<S2> عمری که بی حضور صراحی و جام رفت <E>
<S1> مستم کن آن چنان که ندانم ز بيخودی <E>
<S2> در عرصه خيال که آمد کدام رفت <E>
<S1> بر بوی آن که جرعه جامت به ما رسد <E>
<S2> در مصطبه دعای تو هر صبح و شام رفت <E>
<S1> دل را که مرده بود حياتی به جان رسيد <E>
<S2> تا بويی از نسيم می‌اش در مشام رفت <E>
<S1> زاهد غرور داشت سلامت نبرد راه <E>
<S2> رند از ره نياز به دارالسلام رفت <E>
<S1> نقد دلی که بود مرا صرف باده شد <E>
<S2> قلب سياه بود از آن در حرام رفت <E>
<S1> در تاب توبه چند توان سوخت همچو عود <E>
<S2> می ده که عمر در سر سودای خام رفت <E>
<S1> ديگر مکن نصيحت حافظ که ره نيافت <E>
<S2> گمگشته‌ای که باده نابش به کام رفت <E>
<S1> شربتی از لب لعلش نچشيديم و برفت <E>
<S2> روی مه پيکر او سير نديديم و برفت <E>
<S1> گويی از صحبت ما نيک به تنگ آمده بود <E>
<S2> بار بربست و به گردش نرسيديم و برفت <E>
<S1> بس که ما فاتحه و حرز يمانی خوانديم <E>
<S2> وز پی اش سوره اخلاص دميديم و برفت <E>
<S1> عشوه دادند که بر ما گذری خواهی کرد <E>
<S2> ديدی آخر که چنين عشوه خريديم و برفت <E>
<S1> شد چمان در چمن حسن و لطافت ليکن <E>
<S2> در گلستان وصالش نچميديم و برفت <E>
<S1> همچو حافظ همه شب ناله و زاری کرديم <E>
<S2> کای دريغا به وداعش نرسيديم و برفت <E>
<S1> ساقی بيا که يار ز رخ پرده برگرفت <E>
<S2> کار چراغ خلوتيان باز درگرفت <E>
<S1> آن شمع سرگرفته دگر چهره برفروخت <E>
<S2> وين پير سالخورده جوانی ز سر گرفت <E>
<S1> آن عشوه داد عشق که مفتی ز ره برفت <E>
<S2> وان لطف کرد دوست که دشمن حذر گرفت <E>
<S1> زنهار از آن عبارت شيرين دلفريب <E>
<S2> گويی که پسته تو سخن در شکر گرفت <E>
<S1> بار غمی که خاطر ما خسته کرده بود <E>
<S2> عيسی دمی خدا بفرستاد و برگرفت <E>
<S1> هر سروقد که بر مه و خور حسن می‌فروخت <E>
<S2> چون تو درآمدی پی کاری دگر گرفت <E>
<S1> زين قصه هفت گنبد افلاک پرصداست <E>
<S2> کوته نظر ببين که سخن مختصر گرفت <E>
<S1> حافظ تو اين سخن ز که آموختی که بخت <E>
<S2> تعويذ کرد شعر تو را و به زر گرفت <E>
<S1> حسنت به اتفاق ملاحت جهان گرفت <E>
<S2> آری به اتفاق جهان می‌توان گرفت <E>
<S1> افشای راز خلوتيان خواست کرد شمع <E>
<S2> شکر خدا که سر دلش در زبان گرفت <E>
<S1> زين آتش نهفته که در سينه من است <E>
<S2> خورشيد شعله‌ايست که در آسمان گرفت <E>
<S1> می‌خواست گل که دم زند از رنگ و بوی دوست <E>
<S2> از غيرت صبا نفسش در دهان گرفت <E>
<S1> آسوده بر کنار چو پرگار می‌شدم <E>
<S2> دوران چو نقطه عاقبتم در ميان گرفت <E>
<S1> آن روز شوق ساغر می خرمنم بسوخت <E>
<S2> کتش ز عکس عارض ساقی در آن گرفت <E>
<S1> خواهم شدن به کوی مغان آستين فشان <E>
<S2> زين فتنه‌ها که دامن آخرزمان گرفت <E>
<S1> می خور که هر که آخر کار جهان بديد <E>
<S2> از غم سبک برآمد و رطل گران گرفت <E>
<S1> بر برگ گل به خون شقايق نوشته‌اند <E>
<S2> کان کس که پخته شد می چون ارغوان گرفت <E>
<S1> حافظ چو آب لطف ز نظم تو می‌چکد <E>
<S2> حاسد چگونه نکته تواند بر آن گرفت <E>
<S1> شنيده‌ام سخنی خوش که پير کنعان گفت <E>
<S2> فراق يار نه آن می‌کند که بتوان گفت <E>
<S1> حديث هول قيامت که گفت واعظ شهر <E>
<S2> کنايتيست که از روزگار هجران گفت <E>
<S1> نشان يار سفرکرده از که پرسم باز <E>
<S2> که هر چه گفت بريد صبا پريشان گفت <E>
<S1> فغان که آن مه نامهربان مهرگسل <E>
<S2> به ترک صحبت ياران خود چه آسان گفت <E>
<S1> من و مقام رضا بعد از اين و شکر رقيب <E>
<S2> که دل به درد تو خو کرد و ترک درمان گفت <E>
<S1> غم کهن به می سالخورده دفع کنيد <E>
<S2> که تخم خوشدلی اين است پير دهقان گفت <E>
<S1> گره به باد مزن گر چه بر مراد رود <E>
<S2> که اين سخن به مثل باد با سليمان گفت <E>
<S1> به مهلتی که سپهرت دهد ز راه مرو <E>
<S2> تو را که گفت که اين زال ترک دستان گفت <E>
<S1> مزن ز چون و چرا دم که بنده مقبل <E>
<S2> قبول کرد به جان هر سخن که جانان گفت <E>
<S1> که گفت حافظ از انديشه تو آمد باز <E>
<S2> من اين نگفته‌ام آن کس که گفت بهتان گفت <E>
<S1> يا رب سببی ساز که يارم به سلامت <E>
<S2> بازآيد و برهاندم از بند ملامت <E>
<S1> خاک ره آن يار سفرکرده بياريد <E>
<S2> تا چشم جهان بين کنمش جای اقامت <E>
<S1> فرياد که از شش جهتم راه ببستند <E>
<S2> آن خال و خط و زلف و رخ و عارض و قامت <E>
<S1> امروز که در دست توام مرحمتی کن <E>
<S2> فردا که شوم خاک چه سود اشک ندامت <E>
<S1> ای آن که به تقرير و بيان دم زنی از عشق <E>
<S2> ما با تو نداريم سخن خير و سلامت <E>
<S1> درويش مکن ناله ز شمشير احبا <E>
<S2> کاين طايفه از کشته ستانند غرامت <E>
<S1> در خرقه زن آتش که خم ابروی ساقی <E>
<S2> بر می‌شکند گوشه محراب امامت <E>
<S1> حاشا که من از جور و جفای تو بنالم <E>
<S2> بيداد لطيفان همه لطف است و کرامت <E>
<S1> کوته نکند بحث سر زلف تو حافظ <E>
<S2> پيوسته شد اين سلسله تا روز قيامت <E>
<S1> ای هدهد صبا به سبا می‌فرستمت <E>
<S2> بنگر که از کجا به کجا می‌فرستمت <E>
<S1> حيف است طايری چو تو در خاکدان غم <E>
<S2> زين جا به آشيان وفا می‌فرستمت <E>
<S1> در راه عشق مرحله قرب و بعد نيست <E>
<S2> می‌بينمت عيان و دعا می‌فرستمت <E>
<S1> هر صبح و شام قافله‌ای از دعای خير <E>
<S2> در صحبت شمال و صبا می‌فرستمت <E>
<S1> تا لشکر غمت نکند ملک دل خراب <E>
<S2> جان عزيز خود به نوا می‌فرستمت <E>
<S1> ای غايب از نظر که شدی همنشين دل <E>
<S2> می‌گويمت دعا و ثنا می‌فرستمت <E>
<S1> در روی خود تفرج صنع خدای کن <E>
<S2> کيينه خدای نما می‌فرستمت <E>
<S1> تا مطربان ز شوق منت آگهی دهند <E>
<S2> قول و غزل به ساز و نوا می‌فرستمت <E>
<S1> ساقی بيا که هاتف غيبم به مژده گفت <E>
<S2> با درد صبر کن که دوا می‌فرستمت <E>
<S1> حافظ سرود مجلس ما ذکر خير توست <E>
<S2> بشتاب هان که اسب و قبا می‌فرستمت <E>
<S1> ای غايب از نظر به خدا می‌سپارمت <E>
<S2> جانم بسوختی و به دل دوست دارمت <E>
<S1> تا دامن کفن نکشم زير پای خاک <E>
<S2> باور مکن که دست ز دامن بدارمت <E>
<S1> محراب ابرويت بنما تا سحرگهی <E>
<S2> دست دعا برآرم و در گردن آرمت <E>
<S1> گر بايدم شدن سوی هاروت بابلی <E>
<S2> صد گونه جادويی بکنم تا بيارمت <E>
<S1> خواهم که پيش ميرمت ای بی‌وفا طبيب <E>
<S2> بيمار بازپرس که در انتظارمت <E>
<S1> صد جوی آب بسته‌ام از ديده بر کنار <E>
<S2> بر بوی تخم مهر که در دل بکارمت <E>
<S1> خونم بريخت و از غم عشقم خلاص داد <E>
<S2> منت پذير غمزه خنجر گذارمت <E>
<S1> می‌گريم و مرادم از اين سيل اشکبار <E>
<S2> تخم محبت است که در دل بکارمت <E>
<S1> بارم ده از کرم سوی خود تا به سوز دل <E>
<S2> در پای دم به دم گهر از ديده بارمت <E>
<S1> حافظ شراب و شاهد و رندی نه وضع توست <E>
<S2> فی الجمله می‌کنی و فرو می‌گذارمت <E>
<S1> مير من خوش می‌روی کاندر سر و پا ميرمت <E>
<S2> خوش خرامان شو که پيش قد رعنا ميرمت <E>
<S1> گفته بودی کی بميری پيش من تعجيل چيست <E>
<S2> خوش تقاضا می‌کنی پيش تقاضا ميرمت <E>
<S1> عاشق و مخمور و مهجورم بت ساقی کجاست <E>
<S2> گو که بخرامد که پيش سروبالا ميرمت <E>
<S1> آن که عمری شد که تا بيمارم از سودای او <E>
<S2> گو نگاهی کن که پيش چشم شهلا ميرمت <E>
<S1> گفته لعل لبم هم درد بخشد هم دوا <E>
<S2> گاه پيش درد و گه پيش مداوا ميرمت <E>
<S1> خوش خرامان می‌روی چشم بد از روی تو دور <E>
<S2> دارم اندر سر خيال آن که در پا ميرمت <E>
<S1> گر چه جای حافظ اندر خلوت وصل تو نيست <E>
<S2> ای همه جای تو خوش پيش همه جا ميرمت <E>
<S1> چه لطف بود که ناگاه رشحه قلمت <E>
<S2> حقوق خدمت ما عرضه کرد بر کرمت <E>
<S1> به نوک خامه رقم کرده‌ای سلام مرا <E>
<S2> که کارخانه دوران مباد بی رقمت <E>
<S1> نگويم از من بی‌دل به سهو کردی ياد <E>
<S2> که در حساب خرد نيست سهو بر قلمت <E>
<S1> مرا ذليل مگردان به شکر اين نعمت <E>
<S2> که داشت دولت سرمد عزيز و محترمت <E>
<S1> بيا که با سر زلفت قرار خواهم کرد <E>
<S2> که گر سرم برود برندارم از قدمت <E>
<S1> ز حال ما دلت آگه شود مگر وقتی <E>
<S2> که لاله بردمد از خاک کشتگان غمت <E>
<S1> روان تشنه ما را به جرعه‌ای درياب <E>
<S2> چو می‌دهند زلال خضر ز جام جمت <E>
<S1> هميشه وقت تو ای عيسی صبا خوش باد <E>
<S2> که جان حافظ دلخسته زنده شد به دمت <E>
<S1> زان يار دلنوازم شکريست با شکايت <E>
<S2> گر نکته دان عشقی بشنو تو اين حکايت <E>
<S1> بی مزد بود و منت هر خدمتی که کردم <E>
<S2> يا رب مباد کس را مخدوم بی عنايت <E>
<S1> رندان تشنه لب را آبی نمی‌دهد کس <E>
<S2> گويی ولی شناسان رفتند از اين ولايت <E>
<S1> در زلف چون کمندش ای دل مپيچ کان جا <E>
<S2> سرها بريده بينی بی جرم و بی جنايت <E>
<S1> چشمت به غمزه ما را خون خورد و می‌پسندی <E>
<S2> جانا روا نباشد خون ريز را حمايت <E>
<S1> در اين شب سياهم گم گشت راه مقصود <E>
<S2> از گوشه‌ای برون آی ای کوکب هدايت <E>
<S1> از هر طرف که رفتم جز وحشتم نيفزود <E>
<S2> زنهار از اين بيابان وين راه بی‌نهايت <E>
<S1> ای آفتاب خوبان می‌جوشد اندرونم <E>
<S2> يک ساعتم بگنجان در سايه عنايت <E>
<S1> اين راه را نهايت صورت کجا توان بست <E>
<S2> کش صد هزار منزل بيش است در بدايت <E>
<S1> هر چند بردی آبم روی از درت نتابم <E>
<S2> جور از حبيب خوشتر کز مدعی رعايت <E>
<S1> عشقت رسد به فرياد ار خود به سان حافظ <E>
<S2> قرآن ز بر بخوانی در چارده روايت <E>
<S1> مدامم مست می‌دارد نسيم جعد گيسويت <E>
<S2> خرابم می‌کند هر دم فريب چشم جادويت <E>
<S1> پس از چندين شکيبايی شبی يا رب توان ديدن <E>
<S2> که شمع ديده افروزيم در محراب ابرويت <E>
<S1> سواد لوح بينش را عزيز از بهر آن دارم <E>
<S2> که جان را نسخه‌ای باشد ز لوح خال هندويت <E>
<S1> تو گر خواهی که جاويدان جهان يک سر بيارايی <E>
<S2> صبا را گو که بردارد زمانی برقع از رويت <E>
<S1> و گر رسم فنا خواهی که از عالم براندازی <E>
<S2> برافشان تا فروريزد هزاران جان ز هر مويت <E>
<S1> من و باد صبا مسکين دو سرگردان بی‌حاصل <E>
<S2> من از افسون چشمت مست و او از بوی گيسويت <E>
<S1> زهی همت که حافظ راست از دنيی و از عقبی <E>
<S2> نيايد هيچ در چشمش بجز خاک سر کويت <E>
<S1> درد ما را نيست درمان الغياث <E>
<S2> هجر ما را نيست پايان الغياث <E>
<S1> دين و دل بردند و قصد جان کنند <E>
<S2> الغياث از جور خوبان الغياث <E>
<S1> در بهای بوسه‌ای جانی طلب <E>
<S2> می‌کنند اين دلستانان الغياث <E>
<S1> خون ما خوردند اين کافردلان <E>
<S2> ای مسلمانان چه درمان الغياث <E>
<S1> همچو حافظ روز و شب بی خويشتن <E>
<S2> گشته‌ام سوزان و گريان الغياث <E>
<S1> تويی که بر سر خوبان کشوری چون تاج <E>
<S2> سزد اگر همه دلبران دهندت باج <E>
<S1> دو چشم شوخ تو برهم زده خطا و حبش <E>
<S2> به چين زلف تو ماچين و هند داده خراج <E>
<S1> بياض روی تو روشن چو عارض رخ روز <E>
<S2> سواد زلف سياه تو هست ظلمت داج <E>
<S1> دهان شهد تو داده رواج آب خضر <E>
<S2> لب چو قند تو برد از نبات مصر رواج <E>
<S1> از اين مرض به حقيقت شفا نخواهم يافت <E>
<S2> که از تو درد دل ای جان نمی‌رسد به علاج <E>
<S1> چرا همی‌شکنی جان من ز سنگ دلی <E>
<S2> دل ضعيف که باشد به نازکی چو زجاج <E>
<S1> لب تو خضر و دهان تو آب حيوان است <E>
<S2> قد تو سرو و ميان موی و بر به هيت عاج <E>
<S1> فتاد در دل حافظ هوای چون تو شهی <E>
<S2> کمينه ذره خاک در تو بودی کاج <E>
<S1> اگر به مذهب تو خون عاشق است مباح <E>
<S2> صلاح ما همه آن است کان تو راست صلاح <E>
<S1> سواد زلف سياه تو جاعل الظلمات <E>
<S2> بياض روی چو ماه تو فالق الاصباح <E>
<S1> ز چين زلف کمندت کسی نيافت خلاص <E>
<S2> از آن کمانچه ابرو و تير چشم نجاح <E>
<S1> ز ديده‌ام شده يک چشمه در کنار روان <E>
<S2> که آشنا نکند در ميان آن ملاح <E>
<S1> لب چو آب حيات تو هست قوت جان <E>
<S2> وجود خاکی ما را از اوست ذکر رواح <E>
<S1> بداد لعل لبت بوسه‌ای به صد زاری <E>
<S2> گرفت کام دلم ز او به صد هزار الحاح <E>
<S1> دعای جان تو ورد زبان مشتاقان <E>
<S2> هميشه تا که بود متصل مسا و صباح <E>
<S1> صلاح و توبه و تقوی ز ما مجو حافظ <E>
<S2> ز رند و عاشق و مجنون کسی نيافت صلاح <E>
<S1> دل من در هوای روی فرخ <E>
<S2> بود آشفته همچون موی فرخ <E>
<S1> بجز هندوی زلفش هيچ کس نيست <E>
<S2> که برخوردار شد از روی فرخ <E>
<S1> سياهی نيکبخت است آن که دايم <E>
<S2> بود همراز و هم زانوی فرخ <E>
<S1> شود چون بيد لرزان سرو آزاد <E>
<S2> اگر بيند قد دلجوی فرخ <E>
<S1> بده ساقی شراب ارغوانی <E>
<S2> به ياد نرگس جادوی فرخ <E>
<S1> دوتا شد قامتم همچون کمانی <E>
<S2> ز غم پيوسته چون ابروی فرخ <E>
<S1> نسيم مشک تاتاری خجل کرد <E>
<S2> شميم زلف عنبربوی فرخ <E>
<S1> اگر ميل دل هر کس به جايست <E>
<S2> بود ميل دل من سوی فرخ <E>
<S1> غلام همت آنم که باشد <E>
<S2> چو حافظ بنده و هندوی فرخ <E>
<S1> دی پير می فروش که ذکرش به خير باد <E>
<S2> گفتا شراب نوش و غم دل ببر ز ياد <E>
<S1> گفتم به باد می‌دهدم باده نام و ننگ <E>
<S2> گفتا قبول کن سخن و هر چه باد باد <E>
<S1> سود و زيان و مايه چو خواهد شدن ز دست <E>
<S2> از بهر اين معامله غمگين مباش و شاد <E>
<S1> بادت به دست باشد اگر دل نهی به هيچ <E>
<S2> در معرضی که تخت سليمان رود به باد <E>
<S1> حافظ گرت ز پند حکيمان ملالت است <E>
<S2> کوته کنيم قصه که عمرت دراز باد <E>
<S1> شراب و عيش نهان چيست کار بی‌بنياد <E>
<S2> زديم بر صف رندان و هر چه بادا باد <E>
<S1> گره ز دل بگشا و از سپهر ياد مکن <E>
<S2> که فکر هيچ مهندس چنين گره نگشاد <E>
<S1> ز انقلاب زمانه عجب مدار که چرخ <E>
<S2> از اين فسانه هزاران هزار دارد ياد <E>
<S1> قدح به شرط ادب گير زان که ترکيبش <E>
<S2> ز کاسه سر جمشيد و بهمن است و قباد <E>
<S1> که آگه است که کاووس و کی کجا رفتند <E>
<S2> که واقف است که چون رفت تخت جم بر باد <E>
<S1> ز حسرت لب شيرين هنوز می‌بينم <E>
<S2> که لاله می‌دمد از خون ديده فرهاد <E>
<S1> مگر که لاله بدانست بی‌وفايی دهر <E>
<S2> که تا بزاد و بشد جام می ز کف ننهاد <E>
<S1> بيا بيا که زمانی ز می خراب شويم <E>
<S2> مگر رسيم به گنجی در اين خراب آباد <E>
<S1> نمی‌دهند اجازت مرا به سير و سفر <E>
<S2> نسيم باد مصلا و آب رکن آباد <E>
<S1> قدح مگير چو حافظ مگر به ناله چنگ <E>
<S2> که بسته‌اند بر ابريشم طرب دل شاد <E>
<S1> دوش آگهی ز يار سفرکرده داد باد <E>
<S2> من نيز دل به باد دهم هر چه باد باد <E>
<S1> کارم بدان رسيد که همراز خود کنم <E>
<S2> هر شام برق لامع و هر بامداد باد <E>
<S1> در چين طره تو دل بی حفاظ من <E>
<S2> هرگز نگفت مسکن مالوف ياد باد <E>
<S1> امروز قدر پند عزيزان شناختم <E>
<S2> يا رب روان ناصح ما از تو شاد باد <E>
<S1> خون شد دلم به ياد تو هر گه که در چمن <E>
<S2> بند قبای غنچه گل می‌گشاد باد <E>
<S1> از دست رفته بود وجود ضعيف من <E>
<S2> صبحم به بوی وصل تو جان بازداد باد <E>
<S1> حافظ نهاد نيک تو کامت برآورد <E>
<S2> جان‌ها فدای مردم نيکونهاد باد <E>
<S1> روز وصل دوستداران ياد باد <E>
<S2> ياد باد آن روزگاران ياد باد <E>
<S1> کامم از تلخی غم چون زهر گشت <E>
<S2> بانگ نوش شادخواران ياد باد <E>
<S1> گر چه ياران فارغند از ياد من <E>
<S2> از من ايشان را هزاران ياد باد <E>
<S1> مبتلا گشتم در اين بند و بلا <E>
<S2> کوشش آن حق گزاران ياد باد <E>
<S1> گر چه صد رود است در چشمم مدام <E>
<S2> زنده رود باغ کاران ياد باد <E>
<S1> راز حافظ بعد از اين ناگفته ماند <E>
<S2> ای دريغا رازداران ياد باد <E>
<S1> جمالت آفتاب هر نظر باد <E>
<S2> ز خوبی روی خوبت خوبتر باد <E>
<S1> همای زلف شاهين شهپرت را <E>
<S2> دل شاهان عالم زير پر باد <E>
<S1> کسی کو بسته زلفت نباشد <E>
<S2> چو زلفت درهم و زير و زبر باد <E>
<S1> دلی کو عاشق رويت نباشد <E>
<S2> هميشه غرقه در خون جگر باد <E>
<S1> بتا چون غمزه‌ات ناوک فشاند <E>
<S2> دل مجروح من پيشش سپر باد <E>
<S1> چو لعل شکرينت بوسه بخشد <E>
<S2> مذاق جان من ز او پرشکر باد <E>
<S1> مرا از توست هر دم تازه عشقی <E>
<S2> تو را هر ساعتی حسنی دگر باد <E>
<S1> به جان مشتاق روی توست حافظ <E>
<S2> تو را در حال مشتاقان نظر باد <E>
<S1> صوفی ار باده به اندازه خورد نوشش باد <E>
<S2> ور نه انديشه اين کار فراموشش باد <E>
<S1> آن که يک جرعه می از دست تواند دادن <E>
<S2> دست با شاهد مقصود در آغوشش باد <E>
<S1> پير ما گفت خطا بر قلم صنع نرفت <E>
<S2> آفرين بر نظر پاک خطاپوشش باد <E>
<S1> شاه ترکان سخن مدعيان می‌شنود <E>
<S2> شرمی از مظلمه خون سياووشش باد <E>
<S1> گر چه از کبر سخن با من درويش نگفت <E>
<S2> جان فدای شکرين پسته خاموشش باد <E>
<S1> چشمم از آينه داران خط و خالش گشت <E>
<S2> لبم از بوسه ربايان بر و دوشش باد <E>
<S1> نرگس مست نوازش کن مردم دارش <E>
<S2> خون عاشق به قدح گر بخورد نوشش باد <E>
<S1> به غلامی تو مشهور جهان شد حافظ <E>
<S2> حلقه بندگی زلف تو در گوشش باد <E>
<S1> تنت به ناز طبيبان نيازمند مباد <E>
<S2> وجود نازکت آزرده گزند مباد <E>
<S1> سلامت همه آفاق در سلامت توست <E>
<S2> به هيچ عارضه شخص تو دردمند مباد <E>
<S1> جمال صورت و معنی ز امن صحت توست <E>
<S2> که ظاهرت دژم و باطنت نژند مباد <E>
<S1> در اين چمن چو درآيد خزان به يغمايی <E>
<S2> رهش به سرو سهی قامت بلند مباد <E>
<S1> در آن بساط که حسن تو جلوه آغازد <E>
<S2> مجال طعنه بدبين و بدپسند مباد <E>
<S1> هر آن که روی چو ماهت به چشم بد بيند <E>
<S2> بر آتش تو بجز جان او سپند مباد <E>
<S1> شفا ز گفته شکرفشان حافظ جوی <E>
<S2> که حاجتت به علاج گلاب و قند مباد <E>
<S1> حسن تو هميشه در فزون باد <E>
<S2> رويت همه ساله لاله گون باد <E>
<S1> اندر سر ما خيال عشقت <E>
<S2> هر روز که باد در فزون باد <E>
<S1> هر سرو که در چمن درآيد <E>
<S2> در خدمت قامتت نگون باد <E>
<S1> چشمی که نه فتنه تو باشد <E>
<S2> چون گوهر اشک غرق خون باد <E>
<S1> چشم تو ز بهر دلربايی <E>
<S2> در کردن سحر ذوفنون باد <E>
<S1> هر جا که دليست در غم تو <E>
<S2> بی صبر و قرار و بی سکون باد <E>
<S1> قد همه دلبران عالم <E>
<S2> پيش الف قدت چو نون باد <E>
<S1> هر دل که ز عشق توست خالی <E>
<S2> از حلقه وصل تو برون باد <E>
<S1> لعل تو که هست جان حافظ <E>
<S2> دور از لب مردمان دون باد <E>
<S1> خسروا گوی فلک در خم چوگان تو باد <E>
<S2> ساحت کون و مکان عرصه ميدان تو باد <E>
<S1> زلف خاتون ظفر شيفته پرچم توست <E>
<S2> ديده فتح ابد عاشق جولان تو باد <E>
<S1> ای که انشا عطارد صفت شوکت توست <E>
<S2> عقل کل چاکر طغراکش ديوان تو باد <E>
<S1> طيره جلوه طوبی قد چون سرو تو شد <E>
<S2> غيرت خلد برين ساحت بستان تو باد <E>
<S1> نه به تنها حيوانات و نباتات و جماد <E>
<S2> هر چه در عالم امر است به فرمان تو باد <E>
<S1> دير است که دلدار پيامی نفرستاد <E>
<S2> ننوشت سلامی و کلامی نفرستاد <E>
<S1> صد نامه فرستادم و آن شاه سواران <E>
<S2> پيکی ندوانيد و سلامی نفرستاد <E>
<S1> سوی من وحشی صفت عقل رميده <E>
<S2> آهوروشی کبک خرامی نفرستاد <E>
<S1> دانست که خواهد شدنم مرغ دل از دست <E>
<S2> و از آن خط چون سلسله دامی نفرستاد <E>
<S1> فرياد که آن ساقی شکرلب سرمست <E>
<S2> دانست که مخمورم و جامی نفرستاد <E>
<S1> چندان که زدم لاف کرامات و مقامات <E>
<S2> هيچم خبر از هيچ مقامی نفرستاد <E>
<S1> حافظ به ادب باش که واخواست نباشد <E>
<S2> گر شاه پيامی به غلامی نفرستاد <E>
<S1> پيرانه سرم عشق جوانی به سر افتاد <E>
<S2> وان راز که در دل بنهفتم به درافتاد <E>
<S1> از راه نظر مرغ دلم گشت هواگير <E>
<S2> ای ديده نگه کن که به دام که درافتاد <E>
<S1> دردا که از آن آهوی مشکين سيه چشم <E>
<S2> چون نافه بسی خون دلم در جگر افتاد <E>
<S1> از رهگذر خاک سر کوی شما بود <E>
<S2> هر نافه که در دست نسيم سحر افتاد <E>
<S1> مژگان تو تا تيغ جهان گير برآورد <E>
<S2> بس کشته دل زنده که بر يک دگر افتاد <E>
<S1> بس تجربه کرديم در اين دير مکافات <E>
<S2> با دردکشان هر که درافتاد برافتاد <E>
<S1> گر جان بدهد سنگ سيه لعل نگردد <E>
<S2> با طينت اصلی چه کند بدگهر افتاد <E>
<S1> حافظ که سر زلف بتان دست کشش بود <E>
<S2> بس طرفه حريفيست کش اکنون به سر افتاد <E>
<S1> عکس روی تو چو در آينه جام افتاد <E>
<S2> عارف از خنده می در طمع خام افتاد <E>
<S1> حسن روی تو به يک جلوه که در آينه کرد <E>
<S2> اين همه نقش در آيينه اوهام افتاد <E>
<S1> اين همه عکس می و نقش نگارين که نمود <E>
<S2> يک فروغ رخ ساقيست که در جام افتاد <E>
<S1> غيرت عشق زبان همه خاصان ببريد <E>
<S2> کز کجا سر غمش در دهن عام افتاد <E>
<S1> من ز مسجد به خرابات نه خود افتادم <E>
<S2> اينم از عهد ازل حاصل فرجام افتاد <E>
<S1> چه کند کز پی دوران نرود چون پرگار <E>
<S2> هر که در دايره گردش ايام افتاد <E>
<S1> در خم زلف تو آويخت دل از چاه زنخ <E>
<S2> آه کز چاه برون آمد و در دام افتاد <E>
<S1> آن شد ای خواجه که در صومعه بازم بينی <E>
<S2> کار ما با رخ ساقی و لب جام افتاد <E>
<S1> زير شمشير غمش رقص کنان بايد رفت <E>
<S2> کان که شد کشته او نيک سرانجام افتاد <E>
<S1> هر دمش با من دلسوخته لطفی دگر است <E>
<S2> اين گدا بين که چه شايسته انعام افتاد <E>
<S1> صوفيان جمله حريفند و نظرباز ولی <E>
<S2> زين ميان حافظ دلسوخته بدنام افتاد <E>
<S1> آن که رخسار تو را رنگ گل و نسرين داد <E>
<S2> صبر و آرام تواند به من مسکين داد <E>
<S1> وان که گيسوی تو را رسم تطاول آموخت <E>
<S2> هم تواند کرمش داد من غمگين داد <E>
<S1> من همان روز ز فرهاد طمع ببريدم <E>
<S2> که عنان دل شيدا به لب شيرين داد <E>
<S1> گنج زر گر نبود کنج قناعت باقيست <E>
<S2> آن که آن داد به شاهان به گدايان اين داد <E>
<S1> خوش عروسيست جهان از ره صورت ليکن <E>
<S2> هر که پيوست بدو عمر خودش کاوين داد <E>
<S1> بعد از اين دست من و دامن سرو و لب جوی <E>
<S2> خاصه اکنون که صبا مژده فروردين داد <E>
<S1> در کف غصه دوران دل حافظ خون شد <E>
<S2> از فراق رخت ای خواجه قوام الدين داد <E>
<S1> بنفشه دوش به گل گفت و خوش نشانی داد <E>
<S2> که تاب من به جهان طره فلانی داد <E>
<S1> دلم خزانه اسرار بود و دست قضا <E>
<S2> درش ببست و کليدش به دلستانی داد <E>
<S1> شکسته وار به درگاهت آمدم که طبيب <E>
<S2> به موميايی لطف توام نشانی داد <E>
<S1> تنش درست و دلش شاد باد و خاطر خوش <E>
<S2> که دست دادش و ياری ناتوانی داد <E>
<S1> برو معالجه خود کن ای نصيحتگو <E>
<S2> شراب و شاهد شيرين که را زيانی داد <E>
<S1> گذشت بر من مسکين و با رقيبان گفت <E>
<S2> دريغ حافظ مسکين من چه جانی داد <E>
<S1> همای اوج سعادت به دام ما افتد <E>
<S2> اگر تو را گذری بر مقام ما افتد <E>
<S1> حباب وار براندازم از نشاط کلاه <E>
<S2> اگر ز روی تو عکسی به جام ما افتد <E>
<S1> شبی که ماه مراد از افق شود طالع <E>
<S2> بود که پرتو نوری به بام ما افتد <E>
<S1> به بارگاه تو چون باد را نباشد بار <E>
<S2> کی اتفاق مجال سلام ما افتد <E>
<S1> چو جان فدای لبش شد خيال می‌بستم <E>
<S2> که قطره‌ای ز زلالش به کام ما افتد <E>
<S1> خيال زلف تو گفتا که جان وسيله مساز <E>
<S2> کز اين شکار فراوان به دام ما افتد <E>
<S1> به نااميدی از اين در مرو بزن فالی <E>
<S2> بود که قرعه دولت به نام ما افتد <E>
<S1> ز خاک کوی تو هر گه که دم زند حافظ <E>
<S2> نسيم گلشن جان در مشام ما افتد <E>
<S1> درخت دوستی بنشان که کام دل به بار آرد <E>
<S2> نهال دشمنی برکن که رنج بی‌شمار آرد <E>
<S1> چو مهمان خراباتی به عزت باش با رندان <E>
<S2> که درد سر کشی جانا گرت مستی خمار آرد <E>
<S1> شب صحبت غنيمت دان که بعد از روزگار ما <E>
<S2> بسی گردش کند گردون بسی ليل و نهار آرد <E>
<S1> عماری دار ليلی را که مهد ماه در حکم است <E>
<S2> خدا را در دل اندازش که بر مجنون گذار آرد <E>
<S1> بهار عمر خواه ای دل وگرنه اين چمن هر سال <E>
<S2> چو نسرين صد گل آرد بار و چون بلبل هزار آرد <E>
<S1> خدا را چون دل ريشم قراری بست با زلفت <E>
<S2> بفرما لعل نوشين را که زودش باقرار آرد <E>
<S1> در اين باغ از خدا خواهد دگر پيرانه سر حافظ <E>
<S2> نشيند بر لب جويی و سروی در کنار آرد <E>
<S1> کسی که حسن و خط دوست در نظر دارد <E>
<S2> محقق است که او حاصل بصر دارد <E>
<S1> چو خامه در ره فرمان او سر طاعت <E>
<S2> نهاده‌ايم مگر او به تيغ بردارد <E>
<S1> کسی به وصل تو چون شمع يافت پروانه <E>
<S2> که زير تيغ تو هر دم سری دگر دارد <E>
<S1> به پای بوس تو دست کسی رسيد که او <E>
<S2> چو آستانه بدين در هميشه سر دارد <E>
<S1> ز زهد خشک ملولم کجاست باده ناب <E>
<S2> که بوی باده مدامم دماغ تر دارد <E>
<S1> ز باده هيچت اگر نيست اين نه بس که تو را <E>
<S2> دمی ز وسوسه عقل بی‌خبر دارد <E>
<S1> کسی که از ره تقوا قدم برون ننهاد <E>
<S2> به عزم ميکده اکنون ره سفر دارد <E>
<S1> دل شکسته حافظ به خاک خواهد برد <E>
<S2> چو لاله داغ هوايی که بر جگر دارد <E>
<S1> دل ما به دور رويت ز چمن فراغ دارد <E>
<S2> که چو سرو پايبند است و چو لاله داغ دارد <E>
<S1> سر ما فرونيايد به کمان ابروی کس <E>
<S2> که درون گوشه گيران ز جهان فراغ دارد <E>
<S1> ز بنفشه تاب دارم که ز زلف او زند دم <E>
<S2> تو سياه کم بها بين که چه در دماغ دارد <E>
<S1> به چمن خرام و بنگر بر تخت گل که لاله <E>
<S2> به نديم شاه ماند که به کف اياغ دارد <E>
<S1> شب ظلمت و بيابان به کجا توان رسيدن <E>
<S2> مگر آن که شمع رويت به رهم چراغ دارد <E>
<S1> من و شمع صبحگاهی سزد ار به هم بگرييم <E>
<S2> که بسوختيم و از ما بت ما فراغ دارد <E>
<S1> سزدم چو ابر بهمن که بر اين چمن بگريم <E>
<S2> طرب آشيان بلبل بنگر که زاغ دارد <E>
<S1> سر درس عشق دارد دل دردمند حافظ <E>
<S2> که نه خاطر تماشا نه هوای باغ دارد <E>
<S1> آن کس که به دست جام دارد <E>
<S2> سلطانی جم مدام دارد <E>
<S1> آبی که خضر حيات از او يافت <E>
<S2> در ميکده جو که جام دارد <E>
<S1> سررشته جان به جام بگذار <E>
<S2> کاين رشته از او نظام دارد <E>
<S1> ما و می و زاهدان و تقوا <E>
<S2> تا يار سر کدام دارد <E>
<S1> بيرون ز لب تو ساقيا نيست <E>
<S2> در دور کسی که کام دارد <E>
<S1> نرگس همه شيوه‌های مستی <E>
<S2> از چشم خوشت به وام دارد <E>
<S1> ذکر رخ و زلف تو دلم را <E>
<S2> ورديست که صبح و شام دارد <E>
<S1> بر سينه ريش دردمندان <E>
<S2> لعلت نمکی تمام دارد <E>
<S1> در چاه ذقن چو حافظ ای جان <E>
<S2> حسن تو دو صد غلام دارد <E>
<S1> دلی که غيب نمای است و جام جم دارد <E>
<S2> ز خاتمی که دمی گم شود چه غم دارد <E>
<S1> به خط و خال گدايان مده خزينه دل <E>
<S2> به دست شاهوشی ده که محترم دارد <E>
<S1> نه هر درخت تحمل کند جفای خزان <E>
<S2> غلام همت سروم که اين قدم دارد <E>
<S1> رسيد موسم آن کز طرب چو نرگس مست <E>
<S2> نهد به پای قدح هر که شش درم دارد <E>
<S1> زر از بهای می اکنون چو گل دريغ مدار <E>
<S2> که عقل کل به صدت عيب متهم دارد <E>
<S1> ز سر غيب کس آگاه نيست قصه مخوان <E>
<S2> کدام محرم دل ره در اين حرم دارد <E>
<S1> دلم که لاف تجرد زدی کنون صد شغل <E>
<S2> به بوی زلف تو با باد صبحدم دارد <E>
<S1> مراد دل ز که پرسم که نيست دلداری <E>
<S2> که جلوه نظر و شيوه کرم دارد <E>
<S1> ز جيب خرقه حافظ چه طرف بتوان بست <E>
<S2> که ما صمد طلبيديم و او صنم دارد <E>
<S1> بتی دارم که گرد گل ز سنبل سايه بان دارد <E>
<S2> بهار عارضش خطی به خون ارغوان دارد <E>
<S1> غبار خط بپوشانيد خورشيد رخش يا رب <E>
<S2> بقای جاودانش ده که حسن جاودان دارد <E>
<S1> چو عاشق می‌شدم گفتم که بردم گوهر مقصود <E>
<S2> ندانستم که اين دريا چه موج خون فشان دارد <E>
<S1> ز چشمت جان نشايد برد کز هر سو که می‌بينم <E>
<S2> کمين از گوشه‌ای کرده‌ست و تير اندر کمان دارد <E>
<S1> چو دام طره افشاند ز گرد خاطر عشاق <E>
<S2> به غماز صبا گويد که راز ما نهان دارد <E>
<S1> بيفشان جرعه‌ای بر خاک و حال اهل دل بشنو <E>
<S2> که از جمشيد و کيخسرو فراوان داستان دارد <E>
<S1> چو در رويت بخندد گل مشو در دامش ای بلبل <E>
<S2> که بر گل اعتمادی نيست گر حسن جهان دارد <E>
<S1> خدا را داد من بستان از او ای شحنه مجلس <E>
<S2> که می با ديگری خورده‌ست و با من سر گران دارد <E>
<S1> به فتراک ار همی‌بندی خدا را زود صيدم کن <E>
<S2> که آفت‌هاست در تاخير و طالب را زيان دارد <E>
<S1> ز سروقد دلجويت مکن محروم چشمم را <E>
<S2> بدين سرچشمه‌اش بنشان که خوش آبی روان دارد <E>
<S1> ز خوف هجرم ايمن کن اگر اميد آن داری <E>
<S2> که از چشم بدانديشان خدايت در امان دارد <E>
<S1> چه عذر بخت خود گويم که آن عيار شهرآشوب <E>
<S2> به تلخی کشت حافظ را و شکر در دهان دارد <E>
<S1> هر آن کو خاطر مجموع و يار نازنين دارد <E>
<S2> سعادت همدم او گشت و دولت همنشين دارد <E>
<S1> حريم عشق را درگه بسی بالاتر از عقل است <E>
<S2> کسی آن آستان بوسد که جان در آستين دارد <E>
<S1> دهان تنگ شيرينش مگر ملک سليمان است <E>
<S2> که نقش خاتم لعلش جهان زير نگين دارد <E>
<S1> لب لعل و خط مشکين چو آنش هست و اينش هست <E>
<S2> بنازم دلبر خود را که حسنش آن و اين دارد <E>
<S1> به خواری منگر ای منعم ضعيفان و نحيفان را <E>
<S2> که صدر مجلس عشرت گدای رهنشين دارد <E>
<S1> چو بر روی زمين باشی توانايی غنيمت دان <E>
<S2> که دوران ناتوانی‌ها بسی زير زمين دارد <E>
<S1> بلاگردان جان و تن دعای مستمندان است <E>
<S2> که بيند خير از آن خرمن که ننگ از خوشه چين دارد <E>
<S1> صبا از عشق من رمزی بگو با آن شه خوبان <E>
<S2> که صد جمشيد و کيخسرو غلام کمترين دارد <E>
<S1> و گر گويد نمی‌خواهم چو حافظ عاشق مفلس <E>
<S2> بگوييدش که سلطانی گدايی همنشين دارد <E>
<S1> هر آن که جانب اهل خدا نگه دارد <E>
<S2> خداش در همه حال از بلا نگه دارد <E>
<S1> حديث دوست نگويم مگر به حضرت دوست <E>
<S2> که آشنا سخن آشنا نگه دارد <E>
<S1> دلا معاش چنان کن که گر بلغزد پای <E>
<S2> فرشته‌ات به دو دست دعا نگه دارد <E>
<S1> گرت هواست که معشوق نگسلد پيمان <E>
<S2> نگاه دار سر رشته تا نگه دارد <E>
<S1> صبا بر آن سر زلف ار دل مرا بينی <E>
<S2> ز روی لطف بگويش که جا نگه دارد <E>
<S1> چو گفتمش که دلم را نگاه دار چه گفت <E>
<S2> ز دست بنده چه خيزد خدا نگه دارد <E>
<S1> سر و زر و دل و جانم فدای آن ياری <E>
<S2> که حق صحبت مهر و وفا نگه دارد <E>
<S1> غبار راه راهگذارت کجاست تا حافظ <E>
<S2> به يادگار نسيم صبا نگه دارد <E>
<S1> مطرب عشق عجب ساز و نوايی دارد <E>
<S2> نقش هر نغمه که زد راه به جايی دارد <E>
<S1> عالم از ناله عشاق مبادا خالی <E>
<S2> که خوش آهنگ و فرح بخش هوايی دارد <E>
<S1> پير دردی کش ما گر چه ندارد زر و زور <E>
<S2> خوش عطابخش و خطاپوش خدايی دارد <E>
<S1> محترم دار دلم کاين مگس قندپرست <E>
<S2> تا هواخواه تو شد فر همايی دارد <E>
<S1> از عدالت نبود دور گرش پرسد حال <E>
<S2> پادشاهی که به همسايه گدايی دارد <E>
<S1> اشک خونين بنمودم به طبيبان گفتند <E>
<S2> درد عشق است و جگرسوز دوايی دارد <E>
<S1> ستم از غمزه مياموز که در مذهب عشق <E>
<S2> هر عمل اجری و هر کرده جزايی دارد <E>
<S1> نغز گفت آن بت ترسابچه باده پرست <E>
<S2> شادی روی کسی خور که صفايی دارد <E>
<S1> خسروا حافظ درگاه نشين فاتحه خواند <E>
<S2> و از زبان تو تمنای دعايی دارد <E>
<S1> آن که از سنبل او غاليه تابی دارد <E>
<S2> باز با دلشدگان ناز و عتابی دارد <E>
<S1> از سر کشته خود می‌گذری همچون باد <E>
<S2> چه توان کرد که عمر است و شتابی دارد <E>
<S1> ماه خورشيد نمايش ز پس پرده زلف <E>
<S2> آفتابيست که در پيش سحابی دارد <E>
<S1> چشم من کرد به هر گوشه روان سيل سرشک <E>
<S2> تا سهی سرو تو را تازه‌تر آبی دارد <E>
<S1> غمزه شوخ تو خونم به خطا می‌ريزد <E>
<S2> فرصتش باد که خوش فکر صوابی دارد <E>
<S1> آب حيوان اگر اين است که دارد لب دوست <E>
<S2> روشن است اين که خضر بهره سرابی دارد <E>
<S1> چشم مخمور تو دارد ز دلم قصد جگر <E>
<S2> ترک مست است مگر ميل کبابی دارد <E>
<S1> جان بيمار مرا نيست ز تو روی سال <E>
<S2> ای خوش آن خسته که از دوست جوابی دارد <E>
<S1> کی کند سوی دل خسته حافظ نظری <E>
<S2> چشم مستش که به هر گوشه خرابی دارد <E>
<S1> شاهد آن نيست که مويی و ميانی دارد <E>
<S2> بنده طلعت آن باش که آنی دارد <E>
<S1> شيوه حور و پری گر چه لطيف است ولی <E>
<S2> خوبی آن است و لطافت که فلانی دارد <E>
<S1> چشمه چشم مرا ای گل خندان درياب <E>
<S2> که به اميد تو خوش آب روانی دارد <E>
<S1> گوی خوبی که برد از تو که خورشيد آن جا <E>
<S2> نه سواريست که در دست عنانی دارد <E>
<S1> دل نشان شد سخنم تا تو قبولش کردی <E>
<S2> آری آری سخن عشق نشانی دارد <E>
<S1> خم ابروی تو در صنعت تيراندازی <E>
<S2> برده از دست هر آن کس که کمانی دارد <E>
<S1> در ره عشق نشد کس به يقين محرم راز <E>
<S2> هر کسی بر حسب فکر گمانی دارد <E>
<S1> با خرابات نشينان ز کرامات ملاف <E>
<S2> هر سخن وقتی و هر نکته مکانی دارد <E>
<S1> مرغ زيرک نزند در چمنش پرده سرای <E>
<S2> هر بهاری که به دنباله خزانی دارد <E>
<S1> مدعی گو لغز و نکته به حافظ مفروش <E>
<S2> کلک ما نيز زبانی و بيانی دارد <E>
<S1> جان بی جمال جانان ميل جهان ندارد <E>
<S2> هر کس که اين ندارد حقا که آن ندارد <E>
<S1> با هيچ کس نشانی زان دلستان نديدم <E>
<S2> يا من خبر ندارم يا او نشان ندارد <E>
<S1> هر شبنمی در اين ره صد بحر آتشين است <E>
<S2> دردا که اين معما شرح و بيان ندارد <E>
<S1> سرمنزل فراغت نتوان ز دست دادن <E>
<S2> ای ساروان فروکش کاين ره کران ندارد <E>
<S1> چنگ خميده قامت می‌خواندت به عشرت <E>
<S2> بشنو که پند پيران هيچت زيان ندارد <E>
<S1> ای دل طريق رندی از محتسب بياموز <E>
<S2> مست است و در حق او کس اين گمان ندارد <E>
<S1> احوال گنج قارون کايام داد بر باد <E>
<S2> در گوش دل فروخوان تا زر نهان ندارد <E>
<S1> گر خود رقيب شمع است اسرار از او بپوشان <E>
<S2> کان شوخ سربريده بند زبان ندارد <E>
<S1> کس در جهان ندارد يک بنده همچو حافظ <E>
<S2> زيرا که چون تو شاهی کس در جهان ندارد <E>
<S1> روشنی طلعت تو ماه ندارد <E>
<S2> پيش تو گل رونق گياه ندارد <E>
<S1> گوشه ابروی توست منزل جانم <E>
<S2> خوشتر از اين گوشه پادشاه ندارد <E>
<S1> تا چه کند با رخ تو دود دل من <E>
<S2> آينه دانی که تاب آه ندارد <E>
<S1> شوخی نرگس نگر که پيش تو بشکفت <E>
<S2> چشم دريده ادب نگاه ندارد <E>
<S1> ديدم و آن چشم دل سيه که تو داری <E>
<S2> جانب هيچ آشنا نگاه ندارد <E>
<S1> رطل گرانم ده ای مريد خرابات <E>
<S2> شادی شيخی که خانقاه ندارد <E>
<S1> خون خور و خامش نشين که آن دل نازک <E>
<S2> طاقت فرياد دادخواه ندارد <E>
<S1> گو برو و آستين به خون جگر شوی <E>
<S2> هر که در اين آستانه راه ندارد <E>
<S1> نی من تنها کشم تطاول زلفت <E>
<S2> کيست که او داغ آن سياه ندارد <E>
<S1> حافظ اگر سجده تو کرد مکن عيب <E>
<S2> کافر عشق ای صنم گناه ندارد <E>
<S1> نيست در شهر نگاری که دل ما ببرد <E>
<S2> بختم ار يار شود رختم از اين جا ببرد <E>
<S1> کو حريفی کش سرمست که پيش کرمش <E>
<S2> عاشق سوخته دل نام تمنا ببرد <E>
<S1> باغبانا ز خزان بی‌خبرت می‌بينم <E>
<S2> آه از آن روز که بادت گل رعنا ببرد <E>
<S1> رهزن دهر نخفته‌ست مشو ايمن از او <E>
<S2> اگر امروز نبرده‌ست که فردا ببرد <E>
<S1> در خيال اين همه لعبت به هوس می‌بازم <E>
<S2> بو که صاحب نظری نام تماشا ببرد <E>
<S1> علم و فضلی که به چل سال دلم جمع آورد <E>
<S2> ترسم آن نرگس مستانه به يغما ببرد <E>
<S1> بانگ گاوی چه صدا بازدهد عشوه مخر <E>
<S2> سامری کيست که دست از يد بيضا ببرد <E>
<S1> جام مينايی می سد ره تنگ دليست <E>
<S2> منه از دست که سيل غمت از جا ببرد <E>
<S1> راه عشق ار چه کمينگاه کمانداران است <E>
<S2> هر که دانسته رود صرفه ز اعدا ببرد <E>
<S1> حافظ ار جان طلبد غمزه مستانه يار <E>
<S2> خانه از غير بپرداز و بهل تا ببرد <E>
<S1> اگر نه باده غم دل ز ياد ما ببرد <E>
<S2> نهيب حادثه بنياد ما ز جا ببرد <E>
<S1> اگر نه عقل به مستی فروکشد لنگر <E>
<S2> چگونه کشتی از اين ورطه بلا ببرد <E>
<S1> فغان که با همه کس غايبانه باخت فلک <E>
<S2> که کس نبود که دستی از اين دغا ببرد <E>
<S1> گذار بر ظلمات است خضر راهی کو <E>
<S2> مباد کتش محرومی آب ما ببرد <E>
<S1> دل ضعيفم از آن می‌کشد به طرف چمن <E>
<S2> که جان ز مرگ به بيماری صبا ببرد <E>
<S1> طبيب عشق منم باده ده که اين معجون <E>
<S2> فراغت آرد و انديشه خطا ببرد <E>
<S1> بسوخت حافظ و کس حال او به يار نگفت <E>
<S2> مگر نسيم پيامی خدای را ببرد <E>
<S1> سحر بلبل حکايت با صبا کرد <E>
<S2> که عشق روی گل با ما چه‌ها کرد <E>
<S1> از آن رنگ رخم خون در دل افتاد <E>
<S2> و از آن گلشن به خارم مبتلا کرد <E>
<S1> غلام همت آن نازنينم <E>
<S2> که کار خير بی روی و ريا کرد <E>
<S1> من از بيگانگان ديگر ننالم <E>
<S2> که با من هر چه کرد آن آشنا کرد <E>
<S1> گر از سلطان طمع کردم خطا بود <E>
<S2> ور از دلبر وفا جستم جفا کرد <E>
<S1> خوشش باد آن نسيم صبحگاهی <E>
<S2> که درد شب نشينان را دوا کرد <E>
<S1> نقاب گل کشيد و زلف سنبل <E>
<S2> گره بند قبای غنچه وا کرد <E>
<S1> به هر سو بلبل عاشق در افغان <E>
<S2> تنعم از ميان باد صبا کرد <E>
<S1> بشارت بر به کوی می فروشان <E>
<S2> که حافظ توبه از زهد ريا کرد <E>
<S1> وفا از خواجگان شهر با من <E>
<S2> کمال دولت و دين بوالوفا کرد <E>
<S1> بيا که ترک فلک خوان روزه غارت کرد <E>
<S2> هلال عيد به دور قدح اشارت کرد <E>
<S1> ثواب روزه و حج قبول آن کس برد <E>
<S2> که خاک ميکده عشق را زيارت کرد <E>
<S1> مقام اصلی ما گوشه خرابات است <E>
<S2> خداش خير دهاد آن که اين عمارت کرد <E>
<S1> بهای باده چون لعل چيست جوهر عقل <E>
<S2> بيا که سود کسی برد کاين تجارت کرد <E>
<S1> نماز در خم آن ابروان محرابی <E>
<S2> کسی کند که به خون جگر طهارت کرد <E>
<S1> فغان که نرگس جماش شيخ شهر امروز <E>
<S2> نظر به دردکشان از سر حقارت کرد <E>
<S1> به روی يار نظر کن ز ديده منت دار <E>
<S2> که کار ديده نظر از سر بصارت کرد <E>
<S1> حديث عشق ز حافظ شنو نه از واعظ <E>
<S2> اگر چه صنعت بسيار در عبارت کرد <E>
<S1> به آب روشن می عارفی طهارت کرد <E>
<S2> علی الصباح که ميخانه را زيارت کرد <E>
<S1> همين که ساغر زرين خور نهان گرديد <E>
<S2> هلال عيد به دور قدح اشارت کرد <E>
<S1> خوشا نماز و نياز کسی که از سر درد <E>
<S2> به آب ديده و خون جگر طهارت کرد <E>
<S1> امام خواجه که بودش سر نماز دراز <E>
<S2> به خون دختر رز خرقه را قصارت کرد <E>
<S1> دلم ز حلقه زلفش به جان خريد آشوب <E>
<S2> چه سود ديد ندانم که اين تجارت کرد <E>
<S1> اگر امام جماعت طلب کند امروز <E>
<S2> خبر دهيد که حافظ به می طهارت کرد <E>
<S1> صوفی نهاد دام و سر حقه باز کرد <E>
<S2> بنياد مکر با فلک حقه باز کرد <E>
<S1> بازی چرخ بشکندش بيضه در کلاه <E>
<S2> زيرا که عرض شعبده با اهل راز کرد <E>
<S1> ساقی بيا که شاهد رعنای صوفيان <E>
<S2> ديگر به جلوه آمد و آغاز ناز کرد <E>
<S1> اين مطرب از کجاست که ساز عراق ساخت <E>
<S2> و آهنگ بازگشت به راه حجاز کرد <E>
<S1> ای دل بيا که ما به پناه خدا رويم <E>
<S2> زان چه آستين کوته و دست دراز کرد <E>
<S1> صنعت مکن که هر که محبت نه راست باخت <E>
<S2> عشقش به روی دل در معنی فراز کرد <E>
<S1> فردا که پيشگاه حقيقت شود پديد <E>
<S2> شرمنده ره روی که عمل بر مجاز کرد <E>
<S1> ای کبک خوش خرام کجا می‌روی بايست <E>
<S2> غره مشو که گربه زاهد نماز کرد <E>
<S1> حافظ مکن ملامت رندان که در ازل <E>
<S2> ما را خدا ز زهد ريا بی‌نياز کرد <E>
<S1> بلبلی خون دلی خورد و گلی حاصل کرد <E>
<S2> باد غيرت به صدش خار پريشان دل کرد <E>
<S1> طوطی ای را به خيال شکری دل خوش بود <E>
<S2> ناگهش سيل فنا نقش امل باطل کرد <E>
<S1> قره العين من آن ميوه دل يادش باد <E>
<S2> که چه آسان بشد و کار مرا مشکل کرد <E>
<S1> ساروان بار من افتاد خدا را مددی <E>
<S2> که اميد کرمم همره اين محمل کرد <E>
<S1> روی خاکی و نم چشم مرا خوار مدار <E>
<S2> چرخ فيروزه طربخانه از اين کهگل کرد <E>
<S1> آه و فرياد که از چشم حسود مه چرخ <E>
<S2> در لحد ماه کمان ابروی من منزل کرد <E>
<S1> نزدی شاه رخ و فوت شد امکان حافظ <E>
<S2> چه کنم بازی ايام مرا غافل کرد <E>
<S1> چو باد عزم سر کوی يار خواهم کرد <E>
<S2> نفس به بوی خوشش مشکبار خواهم کرد <E>
<S1> به هرزه بی می و معشوق عمر می‌گذرد <E>
<S2> بطالتم بس از امروز کار خواهم کرد <E>
<S1> هر آبروی که اندوختم ز دانش و دين <E>
<S2> نثار خاک ره آن نگار خواهم کرد <E>
<S1> چو شمع صبحدمم شد ز مهر او روشن <E>
<S2> که عمر در سر اين کار و بار خواهم کرد <E>
<S1> به ياد چشم تو خود را خراب خواهم ساخت <E>
<S2> بنای عهد قديم استوار خواهم کرد <E>
<S1> صبا کجاست که اين جان خون گرفته چو گل <E>
<S2> فدای نکهت گيسوی يار خواهم کرد <E>
<S1> نفاق و زرق نبخشد صفای دل حافظ <E>
<S2> طريق رندی و عشق اختيار خواهم کرد <E>
<S1> دست در حلقه آن زلف دوتا نتوان کرد <E>
<S2> تکيه بر عهد تو و باد صبا نتوان کرد <E>
<S1> آن چه سعی است من اندر طلبت بنمايم <E>
<S2> اين قدر هست که تغيير قضا نتوان کرد <E>
<S1> دامن دوست به صد خون دل افتاد به دست <E>
<S2> به فسوسی که کند خصم رها نتوان کرد <E>
<S1> عارضش را به مثل ماه فلک نتوان گفت <E>
<S2> نسبت دوست به هر بی سر و پا نتوان کرد <E>
<S1> سروبالای من آن گه که درآيد به سماع <E>
<S2> چه محل جامه جان را که قبا نتوان کرد <E>
<S1> نظر پاک تواند رخ جانان ديدن <E>
<S2> که در آيينه نظر جز به صفا نتوان کرد <E>
<S1> مشکل عشق نه در حوصله دانش ماست <E>
<S2> حل اين نکته بدين فکر خطا نتوان کرد <E>
<S1> غيرتم کشت که محبوب جهانی ليکن <E>
<S2> روز و شب عربده با خلق خدا نتوان کرد <E>
<S1> من چه گويم که تو را نازکی طبع لطيف <E>
<S2> تا به حديست که آهسته دعا نتوان کرد <E>
<S1> بجز ابروی تو محراب دل حافظ نيست <E>
<S2> طاعت غير تو در مذهب ما نتوان کرد <E>
<S1> دل از من برد و روی از من نهان کرد <E>
<S2> خدا را با که اين بازی توان کرد <E>
<S1> شب تنهاييم در قصد جان بود <E>
<S2> خيالش لطف‌های بی‌کران کرد <E>
<S1> چرا چون لاله خونين دل نباشم <E>
<S2> که با ما نرگس او سرگران کرد <E>
<S1> که را گويم که با اين درد جان سوز <E>
<S2> طبيبم قصد جان ناتوان کرد <E>
<S1> بدان سان سوخت چون شمعم که بر من <E>
<S2> صراحی گريه و بربط فغان کرد <E>
<S1> صبا گر چاره داری وقت وقت است <E>
<S2> که درد اشتياقم قصد جان کرد <E>
<S1> ميان مهربانان کی توان گفت <E>
<S2> که يار ما چنين گفت و چنان کرد <E>
<S1> عدو با جان حافظ آن نکردی <E>
<S2> که تير چشم آن ابروکمان کرد <E>
<S1> ياد باد آن که ز ما وقت سفر ياد نکرد <E>
<S2> به وداعی دل غمديده ما شاد نکرد <E>
<S1> آن جوان بخت که می‌زد رقم خير و قبول <E>
<S2> بنده پير ندانم ز چه آزاد نکرد <E>
<S1> کاغذين جامه به خوناب بشويم که فلک <E>
<S2> رهنمونيم به پای علم داد نکرد <E>
<S1> دل به اميد صدايی که مگر در تو رسد <E>
<S2> ناله‌ها کرد در اين کوه که فرهاد نکرد <E>
<S1> سايه تا بازگرفتی ز چمن مرغ سحر <E>
<S2> آشيان در شکن طره شمشاد نکرد <E>
<S1> شايد ار پيک صبا از تو بياموزد کار <E>
<S2> زان که چالاکتر از اين حرکت باد نکرد <E>
<S1> کلک مشاطه صنعش نکشد نقش مراد <E>
<S2> هر که اقرار بدين حسن خداداد نکرد <E>
<S1> مطربا پرده بگردان و بزن راه عراق <E>
<S2> که بدين راه بشد يار و ز ما ياد نکرد <E>
<S1> غزليات عراقيست سرود حافظ <E>
<S2> که شنيد اين ره دلسوز که فرياد نکرد <E>
<S1> رو بر رهش نهادم و بر من گذر نکرد <E>
<S2> صد لطف چشم داشتم و يک نظر نکرد <E>
<S1> سيل سرشک ما ز دلش کين به درنبرد <E>
<S2> در سنگ خاره قطره باران اثر نکرد <E>
<S1> يا رب تو آن جوان دلاور نگاه دار <E>
<S2> کز تير آه گوشه نشينان حذر نکرد <E>
<S1> ماهی و مرغ دوش ز افغان من نخفت <E>
<S2> وان شوخ ديده بين که سر از خواب برنکرد <E>
<S1> می‌خواستم که ميرمش اندر قدم چو شمع <E>
<S2> او خود گذر به ما چو نسيم سحر نکرد <E>
<S1> جانا کدام سنگ‌دل بی‌کفايتيست <E>
<S2> کو پيش زخم تيغ تو جان را سپر نکرد <E>
<S1> کلک زبان بريده حافظ در انجمن <E>
<S2> با کس نگفت راز تو تا ترک سر نکرد <E>
<S1> دلبر برفت و دلشدگان را خبر نکرد <E>
<S2> ياد حريف شهر و رفيق سفر نکرد <E>
<S1> يا بخت من طريق مروت فروگذاشت <E>
<S2> يا او به شاهراه طريقت گذر نکرد <E>
<S1> گفتم مگر به گريه دلش مهربان کنم <E>
<S2> چون سخت بود در دل سنگش اثر نکرد <E>
<S1> شوخی مکن که مرغ دل بی‌قرار من <E>
<S2> سودای دام عاشقی از سر به درنکرد <E>
<S1> هر کس که ديد روی تو بوسيد چشم من <E>
<S2> کاری که کرد ديده من بی نظر نکرد <E>
<S1> من ايستاده تا کنمش جان فدا چو شمع <E>
<S2> او خود گذر به ما چو نسيم سحر نکرد <E>
<S1> ديدی ای دل که غم عشق دگربار چه کرد <E>
<S2> چون بشد دلبر و با يار وفادار چه کرد <E>
<S1> آه از آن نرگس جادو که چه بازی انگيخت <E>
<S2> آه از آن مست که با مردم هشيار چه کرد <E>
<S1> اشک من رنگ شفق يافت ز بی‌مهری يار <E>
<S2> طالع بی‌شفقت بين که در اين کار چه کرد <E>
<S1> برقی از منزل ليلی بدرخشيد سحر <E>
<S2> وه که با خرمن مجنون دل افگار چه کرد <E>
<S1> ساقيا جام می‌ام ده که نگارنده غيب <E>
<S2> نيست معلوم که در پرده اسرار چه کرد <E>
<S1> آن که پرنقش زد اين دايره مينايی <E>
<S2> کس ندانست که در گردش پرگار چه کرد <E>
<S1> فکر عشق آتش غم در دل حافظ زد و سوخت <E>
<S2> يار ديرينه ببينيد که با يار چه کرد <E>
<S1> دوستان دختر رز توبه ز مستوری کرد <E>
<S2> شد سوی محتسب و کار به دستوری کرد <E>
<S1> آمد از پرده به مجلس عرقش پاک کنيد <E>
<S2> تا نگويند حريفان که چرا دوری کرد <E>
<S1> مژدگانی بده ای دل که دگر مطرب عشق <E>
<S2> راه مستانه زد و چاره مخموری کرد <E>
<S1> نه به هفت آب که رنگش به صد آتش نرود <E>
<S2> آن چه با خرقه زاهد می انگوری کرد <E>
<S1> غنچه گلبن وصلم ز نسيمش بشکفت <E>
<S2> مرغ خوشخوان طرب از برگ گل سوری کرد <E>
<S1> حافظ افتادگی از دست مده زان که حسود <E>
<S2> عرض و مال و دل و دين در سر مغروری کرد <E>
<S1> سال‌ها دل طلب جام جم از ما می‌کرد <E>
<S2> وان چه خود داشت ز بيگانه تمنا می‌کرد <E>
<S1> گوهری کز صدف کون و مکان بيرون است <E>
<S2> طلب از گمشدگان لب دريا می‌کرد <E>
<S1> مشکل خويش بر پير مغان بردم دوش <E>
<S2> کو به تاييد نظر حل معما می‌کرد <E>
<S1> ديدمش خرم و خندان قدح باده به دست <E>
<S2> و اندر آن آينه صد گونه تماشا می‌کرد <E>
<S1> گفتم اين جام جهان بين به تو کی داد حکيم <E>
<S2> گفت آن روز که اين گنبد مينا می‌کرد <E>
<S1> بی دلی در همه احوال خدا با او بود <E>
<S2> او نمی‌ديدش و از دور خدا را می‌کرد <E>
<S1> اين همه شعبده خويش که می‌کرد اين جا <E>
<S2> سامری پيش عصا و يد بيضا می‌کرد <E>
<S1> گفت آن يار کز او گشت سر دار بلند <E>
<S2> جرمش اين بود که اسرار هويدا می‌کرد <E>
<S1> فيض روح القدس ار باز مدد فرمايد <E>
<S2> ديگران هم بکنند آن چه مسيحا می‌کرد <E>
<S1> گفتمش سلسله زلف بتان از پی چيست <E>
<S2> گفت حافظ گله‌ای از دل شيدا می‌کرد <E>
<S1> به سر جام جم آن گه نظر توانی کرد <E>
<S2> که خاک ميکده کحل بصر توانی کرد <E>
<S1> مباش بی می و مطرب که زير طاق سپهر <E>
<S2> بدين ترانه غم از دل به در توانی کرد <E>
<S1> گل مراد تو آن گه نقاب بگشايد <E>
<S2> که خدمتش چو نسيم سحر توانی کرد <E>
<S1> گدايی در ميخانه طرفه اکسيريست <E>
<S2> گر اين عمل بکنی خاک زر توانی کرد <E>
<S1> به عزم مرحله عشق پيش نه قدمی <E>
<S2> که سودها کنی ار اين سفر توانی کرد <E>
<S1> تو کز سرای طبيعت نمی‌روی بيرون <E>
<S2> کجا به کوی طريقت گذر توانی کرد <E>
<S1> جمال يار ندارد نقاب و پرده ولی <E>
<S2> غبار ره بنشان تا نظر توانی کرد <E>
<S1> بيا که چاره ذوق حضور و نظم امور <E>
<S2> به فيض بخشی اهل نظر توانی کرد <E>
<S1> ولی تو تا لب معشوق و جام می خواهی <E>
<S2> طمع مدار که کار دگر توانی کرد <E>
<S1> دلا ز نور هدايت گر آگهی يابی <E>
<S2> چو شمع خنده زنان ترک سر توانی کرد <E>
<S1> گر اين نصيحت شاهانه بشنوی حافظ <E>
<S2> به شاهراه حقيقت گذر توانی کرد <E>
<S1> چه مستيست ندانم که رو به ما آورد <E>
<S2> که بود ساقی و اين باده از کجا آورد <E>
<S1> تو نيز باده به چنگ آر و راه صحرا گير <E>
<S2> که مرغ نغمه سرا ساز خوش نوا آورد <E>
<S1> دلا چو غنچه شکايت ز کار بسته مکن <E>
<S2> که باد صبح نسيم گره گشا آورد <E>
<S1> رسيدن گل و نسرين به خير و خوبی باد <E>
<S2> بنفشه شاد و کش آمد سمن صفا آورد <E>
<S1> صبا به خوش خبری هدهد سليمان است <E>
<S2> که مژده طرب از گلشن سبا آورد <E>
<S1> علاج ضعف دل ما کرشمه ساقيست <E>
<S2> برآر سر که طبيب آمد و دوا آورد <E>
<S1> مريد پير مغانم ز من مرنج ای شيخ <E>
<S2> چرا که وعده تو کردی و او به جا آورد <E>
<S1> به تنگ چشمی آن ترک لشکری نازم <E>
<S2> که حمله بر من درويش يک قبا آورد <E>
<S1> فلک غلامی حافظ کنون به طوع کند <E>
<S2> که التجا به در دولت شما آورد <E>
<S1> صبا وقت سحر بويی ز زلف يار می‌آورد <E>
<S2> دل شوريده ما را به بو در کار می‌آورد <E>
<S1> من آن شکل صنوبر را ز باغ ديده برکندم <E>
<S2> که هر گل کز غمش بشکفت محنت بار می‌آورد <E>
<S1> فروغ ماه می‌ديدم ز بام قصر او روشن <E>
<S2> که رو از شرم آن خورشيد در ديوار می‌آورد <E>
<S1> ز بيم غارت عشقش دل پرخون رها کردم <E>
<S2> ولی می‌ريخت خون و ره بدان هنجار می‌آورد <E>
<S1> به قول مطرب و ساقی برون رفتم گه و بی‌گه <E>
<S2> کز آن راه گران قاصد خبر دشوار می‌آورد <E>
<S1> سراسر بخشش جانان طريق لطف و احسان بود <E>
<S2> اگر تسبيح می‌فرمود اگر زنار می‌آورد <E>
<S1> عفاالله چين ابرويش اگر چه ناتوانم کرد <E>
<S2> به عشوه هم پيامی بر سر بيمار می‌آورد <E>
<S1> عجب می‌داشتم ديشب ز حافظ جام و پيمانه <E>
<S2> ولی منعش نمی‌کردم که صوفی وار می‌آورد <E>
<S1> نسيم باد صبا دوشم آگهی آورد <E>
<S2> که روز محنت و غم رو به کوتهی آورد <E>
<S1> به مطربان صبوحی دهيم جامه چاک <E>
<S2> بدين نويد که باد سحرگهی آورد <E>
<S1> بيا بيا که تو حور بهشت را رضوان <E>
<S2> در اين جهان ز برای دل رهی آورد <E>
<S1> همی‌رويم به شيراز با عنايت بخت <E>
<S2> زهی رفيق که بختم به همرهی آورد <E>
<S1> به جبر خاطر ما کوش کاين کلاه نمد <E>
<S2> بسا شکست که با افسر شهی آورد <E>
<S1> چه ناله‌ها که رسيد از دلم به خرمن ماه <E>
<S2> چو ياد عارض آن ماه خرگهی آورد <E>
<S1> رساند رايت منصور بر فلک حافظ <E>
<S2> که التجا به جناب شهنشهی آورد <E>
<S1> يارم چو قدح به دست گيرد <E>
<S2> بازار بتان شکست گيرد <E>
<S1> هر کس که بديد چشم او گفت <E>
<S2> کو محتسبی که مست گيرد <E>
<S1> در بحر فتاده‌ام چو ماهی <E>
<S2> تا يار مرا به شست گيرد <E>
<S1> در پاش فتاده‌ام به زاری <E>
<S2> آيا بود آن که دست گيرد <E>
<S1> خرم دل آن که همچو حافظ <E>
<S2> جامی ز می الست گيرد <E>
<S1> دلم جز مهر مه رويان طريقی بر نمی‌گيرد <E>
<S2> ز هر در می‌دهم پندش وليکن در نمی‌گيرد <E>
<S1> خدا را ای نصيحتگو حديث ساغر و می گو <E>
<S2> که نقشی در خيال ما از اين خوشتر نمی‌گيرد <E>
<S1> بيا ای ساقی گلرخ بياور باده رنگين <E>
<S2> که فکری در درون ما از اين بهتر نمی‌گيرد <E>
<S1> صراحی می‌کشم پنهان و مردم دفتر انگارند <E>
<S2> عجب گر آتش اين زرق در دفتر نمی‌گيرد <E>
<S1> من اين دلق مرقع را بخواهم سوختن روزی <E>
<S2> که پير می فروشانش به جامی بر نمی‌گيرد <E>
<S1> از آن رو هست ياران را صفاها با می لعلش <E>
<S2> که غير از راستی نقشی در آن جوهر نمی‌گيرد <E>
<S1> سر و چشمی چنين دلکش تو گويی چشم از او بردوز <E>
<S2> برو کاين وعظ بی‌معنی مرا در سر نمی‌گيرد <E>
<S1> نصيحتگوی رندان را که با حکم قضا جنگ است <E>
<S2> دلش بس تنگ می‌بينم مگر ساغر نمی‌گيرد <E>
<S1> ميان گريه می‌خندم که چون شمع اندر اين مجلس <E>
<S2> زبان آتشينم هست ليکن در نمی‌گيرد <E>
<S1> چه خوش صيد دلم کردی بنازم چشم مستت را <E>
<S2> که کس مرغان وحشی را از اين خوشتر نمی‌گيرد <E>
<S1> سخن در احتياج ما و استغنای معشوق است <E>
<S2> چه سود افسونگری ای دل که در دلبر نمی‌گيرد <E>
<S1> من آن آيينه را روزی به دست آرم سکندروار <E>
<S2> اگر می‌گيرد اين آتش زمانی ور نمی‌گيرد <E>
<S1> خدا را رحمی ای منعم که درويش سر کويت <E>
<S2> دری ديگر نمی‌داند رهی ديگر نمی‌گيرد <E>
<S1> بدين شعر تر شيرين ز شاهنشه عجب دارم <E>
<S2> که سر تا پای حافظ را چرا در زر نمی‌گيرد <E>
<S1> ساقی ار باده از اين دست به جام اندازد <E>
<S2> عارفان را همه در شرب مدام اندازد <E>
<S1> ور چنين زير خم زلف نهد دانه خال <E>
<S2> ای بسا مرغ خرد را که به دام اندازد <E>
<S1> ای خوشا دولت آن مست که در پای حريف <E>
<S2> سر و دستار نداند که کدام اندازد <E>
<S1> زاهد خام که انکار می و جام کند <E>
<S2> پخته گردد چو نظر بر می خام اندازد <E>
<S1> روز در کسب هنر کوش که می خوردن روز <E>
<S2> دل چون آينه در زنگ ظلام اندازد <E>
<S1> آن زمان وقت می صبح فروغ است که شب <E>
<S2> گرد خرگاه افق پرده شام اندازد <E>
<S1> باده با محتسب شهر ننوشی زنهار <E>
<S2> بخورد باده‌ات و سنگ به جام اندازد <E>
<S1> حافظا سر ز کله گوشه خورشيد برآر <E>
<S2> بختت ار قرعه بدان ماه تمام اندازد <E>
<S1> دمی با غم به سر بردن جهان يک سر نمی‌ارزد <E>
<S2> به می بفروش دلق ما کز اين بهتر نمی‌ارزد <E>
<S1> به کوی می فروشانش به جامی بر نمی‌گيرند <E>
<S2> زهی سجاده تقوا که يک ساغر نمی‌ارزد <E>
<S1> رقيبم سرزنش‌ها کرد کز اين به آب رخ برتاب <E>
<S2> چه افتاد اين سر ما را که خاک در نمی‌ارزد <E>
<S1> شکوه تاج سلطانی که بيم جان در او درج است <E>
<S2> کلاهی دلکش است اما به ترک سر نمی‌ارزد <E>
<S1> چه آسان می‌نمود اول غم دريا به بوی سود <E>
<S2> غلط کردم که اين طوفان به صد گوهر نمی‌ارزد <E>
<S1> تو را آن به که روی خود ز مشتاقان بپوشانی <E>
<S2> که شادی جهان گيری غم لشکر نمی‌ارزد <E>
<S1> چو حافظ در قناعت کوش و از دنيی دون بگذر <E>
<S2> که يک جو منت دونان دو صد من زر نمی‌ارزد <E>
<S1> در ازل پرتو حسنت ز تجلی دم زد <E>
<S2> عشق پيدا شد و آتش به همه عالم زد <E>
<S1> جلوه‌ای کرد رخت ديد ملک عشق نداشت <E>
<S2> عين آتش شد از اين غيرت و بر آدم زد <E>
<S1> عقل می‌خواست کز آن شعله چراغ افروزد <E>
<S2> برق غيرت بدرخشيد و جهان برهم زد <E>
<S1> مدعی خواست که آيد به تماشاگه راز <E>
<S2> دست غيب آمد و بر سينه نامحرم زد <E>
<S1> ديگران قرعه قسمت همه بر عيش زدند <E>
<S2> دل غمديده ما بود که هم بر غم زد <E>
<S1> جان علوی هوس چاه زنخدان تو داشت <E>
<S2> دست در حلقه آن زلف خم اندر خم زد <E>
<S1> حافظ آن روز طربنامه عشق تو نوشت <E>
<S2> که قلم بر سر اسباب دل خرم زد <E>
<S1> سحر چون خسرو خاور علم بر کوهساران زد <E>
<S2> به دست مرحمت يارم در اميدواران زد <E>
<S1> چو پيش صبح روشن شد که حال مهر گردون چيست <E>
<S2> برآمد خنده خوش بر غرور کامگاران زد <E>
<S1> نگارم دوش در مجلس به عزم رقص چون برخاست <E>
<S2> گره بگشود از ابرو و بر دل‌های ياران زد <E>
<S1> من از رنگ صلاح آن دم به خون دل بشستم دست <E>
<S2> که چشم باده پيمايش صلا بر هوشياران زد <E>
<S1> کدام آهن دلش آموخت اين آيين عياری <E>
<S2> کز اول چون برون آمد ره شب زنده داران زد <E>
<S1> خيال شهسواری پخت و شد ناگه دل مسکين <E>
<S2> خداوندا نگه دارش که بر قلب سواران زد <E>
<S1> در آب و رنگ رخسارش چه جان داديم و خون خورديم <E>
<S2> چو نقشش دست داد اول رقم بر جان سپاران زد <E>
<S1> منش با خرقه پشمين کجا اندر کمند آرم <E>
<S2> زره مويی که مژگانش ره خنجرگزاران زد <E>
<S1> شهنشاه مظفر فر شجاع ملک و دين منصور <E>
<S2> که جود بی‌دريغش خنده بر ابر بهاران زد <E>
<S1> از آن ساعت که جام می به دست او مشرف شد <E>
<S2> زمانه ساغر شادی به ياد ميگساران زد <E>
<S1> ز شمشير سرافشانش ظفر آن روز بدرخشيد <E>
<S2> که چون خورشيد انجم سوز تنها بر هزاران زد <E>
<S1> دوام عمر و ملک او بخواه از لطف حق ای دل <E>
<S2> که چرخ اين سکه دولت به دور روزگاران زد <E>
<S1> نظر بر قرعه توفيق و يمن دولت شاه است <E>
<S2> بده کام دل حافظ که فال بختياران زد <E>
<S1> راهی بزن که آهی بر ساز آن توان زد <E>
<S2> شعری بخوان که با او رطل گران توان زد <E>
<S1> بر آستان جانان گر سر توان نهادن <E>
<S2> گلبانگ سربلندی بر آسمان توان زد <E>
<S1> قد خميده ما سهلت نمايد اما <E>
<S2> بر چشم دشمنان تير از اين کمان توان زد <E>
<S1> در خانقه نگنجد اسرار عشقبازی <E>
<S2> جام می مغانه هم با مغان توان زد <E>
<S1> درويش را نباشد برگ سرای سلطان <E>
<S2> ماييم و کهنه دلقی کتش در آن توان زد <E>
<S1> اهل نظر دو عالم در يک نظر ببازند <E>
<S2> عشق است و داو اول بر نقد جان توان زد <E>
<S1> گر دولت وصالت خواهد دری گشودن <E>
<S2> سرها بدين تخيل بر آستان توان زد <E>
<S1> عشق و شباب و رندی مجموعه مراد است <E>
<S2> چون جمع شد معانی گوی بيان توان زد <E>
<S1> شد رهزن سلامت زلف تو وين عجب نيست <E>
<S2> گر راه زن تو باشی صد کاروان توان زد <E>
<S1> حافظ به حق قرآن کز شيد و زرق بازآی <E>
<S2> باشد که گوی عيشی در اين جهان توان زد <E>
<S1> اگر روم ز پی اش فتنه‌ها برانگيزد <E>
<S2> ور از طلب بنشينم به کينه برخيزد <E>
<S1> و گر به رهگذری يک دم از وفاداری <E>
<S2> چو گرد در پی اش افتم چو باد بگريزد <E>
<S1> و گر کنم طلب نيم بوسه صد افسوس <E>
<S2> ز حقه دهنش چون شکر فروريزد <E>
<S1> من آن فريب که در نرگس تو می‌بينم <E>
<S2> بس آب روی که با خاک ره برآميزد <E>
<S1> فراز و شيب بيابان عشق دام بلاست <E>
<S2> کجاست شيردلی کز بلا نپرهيزد <E>
<S1> تو عمر خواه و صبوری که چرخ شعبده باز <E>
<S2> هزار بازی از اين طرفه‌تر برانگيزد <E>
<S1> بر آستانه تسليم سر بنه حافظ <E>
<S2> که گر ستيزه کنی روزگار بستيزد <E>
<S1> به حسن و خلق و وفا کس به يار ما نرسد <E>
<S2> تو را در اين سخن انکار کار ما نرسد <E>
<S1> اگر چه حسن فروشان به جلوه آمده‌اند <E>
<S2> کسی به حسن و ملاحت به يار ما نرسد <E>
<S1> به حق صحبت ديرين که هيچ محرم راز <E>
<S2> به يار يک جهت حق گزار ما نرسد <E>
<S1> هزار نقش برآيد ز کلک صنع و يکی <E>
<S2> به دلپذيری نقش نگار ما نرسد <E>
<S1> هزار نقد به بازار کانات آرند <E>
<S2> يکی به سکه صاحب عيار ما نرسد <E>
<S1> دريغ قافله عمر کان چنان رفتند <E>
<S2> که گردشان به هوای ديار ما نرسد <E>
<S1> دلا ز رنج حسودان مرنج و واثق باش <E>
<S2> که بد به خاطر اميدوار ما نرسد <E>
<S1> چنان بزی که اگر خاک ره شوی کس را <E>
<S2> غبار خاطری از ره گذار ما نرسد <E>
<S1> بسوخت حافظ و ترسم که شرح قصه او <E>
<S2> به سمع پادشه کامگار ما نرسد <E>
<S1> هر که را با خط سبزت سر سودا باشد <E>
<S2> پای از اين دايره بيرون ننهد تا باشد <E>
<S1> من چو از خاک لحد لاله صفت برخيزم <E>
<S2> داغ سودای توام سر سويدا باشد <E>
<S1> تو خود ای گوهر يک دانه کجايی آخر <E>
<S2> کز غمت ديده مردم همه دريا باشد <E>
<S1> از بن هر مژه‌ام آب روان است بيا <E>
<S2> اگرت ميل لب جوی و تماشا باشد <E>
<S1> چون گل و می دمی از پرده برون آی و درآ <E>
<S2> که دگرباره ملاقات نه پيدا باشد <E>
<S1> ظل ممدود خم زلف توام بر سر باد <E>
<S2> کاندر اين سايه قرار دل شيدا باشد <E>
<S1> چشمت از ناز به حافظ نکند ميل آری <E>
<S2> سرگرانی صفت نرگس رعنا باشد <E>
<S1> من و انکار شراب اين چه حکايت باشد <E>
<S2> غالبا اين قدرم عقل و کفايت باشد <E>
<S1> تا به غايت ره ميخانه نمی‌دانستم <E>
<S2> ور نه مستوری ما تا به چه غايت باشد <E>
<S1> زاهد و عجب و نماز و من و مستی و نياز <E>
<S2> تا تو را خود ز ميان با که عنايت باشد <E>
<S1> زاهد ار راه به رندی نبرد معذور است <E>
<S2> عشق کاريست که موقوف هدايت باشد <E>
<S1> من که شب‌ها ره تقوا زده‌ام با دف و چنگ <E>
<S2> اين زمان سر به ره آرم چه حکايت باشد <E>
<S1> بنده پير مغانم که ز جهلم برهاند <E>
<S2> پير ما هر چه کند عين عنايت باشد <E>
<S1> دوش از اين غصه نخفتم که رفيقی می‌گفت <E>
<S2> حافظ ار مست بود جای شکايت باشد <E>
<S1> نقد صوفی نه همه صافی بی‌غش باشد <E>
<S2> ای بسا خرقه که مستوجب آتش باشد <E>
<S1> صوفی ما که ز ورد سحری مست شدی <E>
<S2> شامگاهش نگران باش که سرخوش باشد <E>
<S1> خوش بود گر محک تجربه آيد به ميان <E>
<S2> تا سيه روی شود هر که در او غش باشد <E>
<S1> خط ساقی گر از اين گونه زند نقش بر آب <E>
<S2> ای بسا رخ که به خونابه منقش باشد <E>
<S1> ناز پرورد تنعم نبرد راه به دوست <E>
<S2> عاشقی شيوه رندان بلاکش باشد <E>
<S1> غم دنيی دنی چند خوری باده بخور <E>
<S2> حيف باشد دل دانا که مشوش باشد <E>
<S1> دلق و سجاده حافظ ببرد باده فروش <E>
<S2> گر شرابش ز کف ساقی مه وش باشد <E>
<S1> خوش است خلوت اگر يار يار من باشد <E>
<S2> نه من بسوزم و او شمع انجمن باشد <E>
<S1> من آن نگين سليمان به هيچ نستانم <E>
<S2> که گاه گاه بر او دست اهرمن باشد <E>
<S1> روا مدار خدايا که در حريم وصال <E>
<S2> رقيب محرم و حرمان نصيب من باشد <E>
<S1> همای گو مفکن سايه شرف هرگز <E>
<S2> در آن ديار که طوطی کم از زغن باشد <E>
<S1> بيان شوق چه حاجت که سوز آتش دل <E>
<S2> توان شناخت ز سوزی که در سخن باشد <E>
<S1> هوای کوی تو از سر نمی‌رود آری <E>
<S2> غريب را دل سرگشته با وطن باشد <E>
<S1> به سان سوسن اگر ده زبان شود حافظ <E>
<S2> چو غنچه پيش تواش مهر بر دهن باشد <E>
<S1> کی شعر تر انگيزد خاطر که حزين باشد <E>
<S2> يک نکته از اين معنی گفتيم و همين باشد <E>
<S1> از لعل تو گر يابم انگشتری زنهار <E>
<S2> صد ملک سليمانم در زير نگين باشد <E>
<S1> غمناک نبايد بود از طعن حسود ای دل <E>
<S2> شايد که چو وابينی خير تو در اين باشد <E>
<S1> هر کو نکند فهمی زين کلک خيال انگيز <E>
<S2> نقشش به حرام ار خود صورتگر چين باشد <E>
<S1> جام می و خون دل هر يک به کسی دادند <E>
<S2> در دايره قسمت اوضاع چنين باشد <E>
<S1> در کار گلاب و گل حکم ازلی اين بود <E>
<S2> کاين شاهد بازاری وان پرده نشين باشد <E>
<S1> آن نيست که حافظ را رندی بشد از خاطر <E>
<S2> کاين سابقه پيشين تا روز پسين باشد <E>
<S1> خوش آمد گل وز آن خوشتر نباشد <E>
<S2> که در دستت بجز ساغر نباشد <E>
<S1> زمان خوشدلی درياب و در ياب <E>
<S2> که دايم در صدف گوهر نباشد <E>
<S1> غنيمت دان و می خور در گلستان <E>
<S2> که گل تا هفته ديگر نباشد <E>
<S1> ايا پرلعل کرده جام زرين <E>
<S2> ببخشا بر کسی کش زر نباشد <E>
<S1> بيا ای شيخ و از خمخانه ما <E>
<S2> شرابی خور که در کوثر نباشد <E>
<S1> بشوی اوراق اگر همدرس مايی <E>
<S2> که علم عشق در دفتر نباشد <E>
<S1> ز من بنيوش و دل در شاهدی بند <E>
<S2> که حسنش بسته زيور نباشد <E>
<S1> شرابی بی خمارم بخش يا رب <E>
<S2> که با وی هيچ درد سر نباشد <E>
<S1> من از جان بنده سلطان اويسم <E>
<S2> اگر چه يادش از چاکر نباشد <E>
<S1> به تاج عالم آرايش که خورشيد <E>
<S2> چنين زيبنده افسر نباشد <E>
<S1> کسی گيرد خطا بر نظم حافظ <E>
<S2> که هيچش لطف در گوهر نباشد <E>
<S1> گل بی رخ يار خوش نباشد <E>
<S2> بی باده بهار خوش نباشد <E>
<S1> طرف چمن و طواف بستان <E>
<S2> بی لاله عذار خوش نباشد <E>
<S1> رقصيدن سرو و حالت گل <E>
<S2> بی صوت هزار خوش نباشد <E>
<S1> با يار شکرلب گل اندام <E>
<S2> بی بوس و کنار خوش نباشد <E>
<S1> هر نقش که دست عقل بندد <E>
<S2> جز نقش نگار خوش نباشد <E>
<S1> جان نقد محقر است حافظ <E>
<S2> از بهر نثار خوش نباشد <E>
<S1> نفس باد صبا مشک فشان خواهد شد <E>
<S2> عالم پير دگرباره جوان خواهد شد <E>
<S1> ارغوان جام عقيقی به سمن خواهد داد <E>
<S2> چشم نرگس به شقايق نگران خواهد شد <E>
<S1> اين تطاول که کشيد از غم هجران بلبل <E>
<S2> تا سراپرده گل نعره زنان خواهد شد <E>
<S1> گر ز مسجد به خرابات شدم خرده مگير <E>
<S2> مجلس وعظ دراز است و زمان خواهد شد <E>
<S1> ای دل ار عشرت امروز به فردا فکنی <E>
<S2> مايه نقد بقا را که ضمان خواهد شد <E>
<S1> ماه شعبان منه از دست قدح کاين خورشيد <E>
<S2> از نظر تا شب عيد رمضان خواهد شد <E>
<S1> گل عزيز است غنيمت شمريدش صحبت <E>
<S2> که به باغ آمد از اين راه و از آن خواهد شد <E>
<S1> مطربا مجلس انس است غزل خوان و سرود <E>
<S2> چند گويی که چنين رفت و چنان خواهد شد <E>
<S1> حافظ از بهر تو آمد سوی اقليم وجود <E>
<S2> قدمی نه به وداعش که روان خواهد شد <E>
<S1> مرا مهر سيه چشمان ز سر بيرون نخواهد شد <E>
<S2> قضای آسمان است اين و ديگرگون نخواهد شد <E>
<S1> رقيب آزارها فرمود و جای آشتی نگذاشت <E>
<S2> مگر آه سحرخيزان سوی گردون نخواهد شد <E>
<S1> مرا روز ازل کاری بجز رندی نفرمودند <E>
<S2> هر آن قسمت که آن جا رفت از آن افزون نخواهد شد <E>
<S1> خدا را محتسب ما را به فرياد دف و نی بخش <E>
<S2> که ساز شرع از اين افسانه بی‌قانون نخواهد شد <E>
<S1> مجال من همين باشد که پنهان عشق او ورزم <E>
<S2> کنار و بوس و آغوشش چه گويم چون نخواهد شد <E>
<S1> شراب لعل و جای امن و يار مهربان ساقی <E>
<S2> دلا کی به شود کارت اگر اکنون نخواهد شد <E>
<S1> مشوی ای ديده نقش غم ز لوح سينه حافظ <E>
<S2> که زخم تيغ دلدار است و رنگ خون نخواهد شد <E>
<S1> روز هجران و شب فرقت يار آخر شد <E>
<S2> زدم اين فال و گذشت اختر و کار آخر شد <E>
<S1> آن همه ناز و تنعم که خزان می‌فرمود <E>
<S2> عاقبت در قدم باد بهار آخر شد <E>
<S1> شکر ايزد که به اقبال کله گوشه گل <E>
<S2> نخوت باد دی و شوکت خار آخر شد <E>
<S1> صبح اميد که بد معتکف پرده غيب <E>
<S2> گو برون آی که کار شب تار آخر شد <E>
<S1> آن پريشانی شب‌های دراز و غم دل <E>
<S2> همه در سايه گيسوی نگار آخر شد <E>
<S1> باورم نيست ز بدعهدی ايام هنوز <E>
<S2> قصه غصه که در دولت يار آخر شد <E>
<S1> ساقيا لطف نمودی قدحت پرمی باد <E>
<S2> که به تدبير تو تشويش خمار آخر شد <E>
<S1> در شمار ار چه نياورد کسی حافظ را <E>
<S2> شکر کان محنت بی‌حد و شمار آخر شد <E>
<S1> ستاره‌ای بدرخشيد و ماه مجلس شد <E>
<S2> دل رميده ما را رفيق و مونس شد <E>
<S1> نگار من که به مکتب نرفت و خط ننوشت <E>
<S2> به غمزه مسله آموز صد مدرس شد <E>
<S1> به بوی او دل بيمار عاشقان چو صبا <E>
<S2> فدای عارض نسرين و چشم نرگس شد <E>
<S1> به صدر مصطبه‌ام می‌نشاند اکنون دوست <E>
<S2> گدای شهر نگه کن که مير مجلس شد <E>
<S1> خيال آب خضر بست و جام اسکندر <E>
<S2> به جرعه نوشی سلطان ابوالفوارس شد <E>
<S1> طربسرای محبت کنون شود معمور <E>
<S2> که طاق ابروی يار منش مهندس شد <E>
<S1> لب از ترشح می پاک کن برای خدا <E>
<S2> که خاطرم به هزاران گنه موسوس شد <E>
<S1> کرشمه تو شرابی به عاشقان پيمود <E>
<S2> که علم بی‌خبر افتاد و عقل بی‌حس شد <E>
<S1> چو زر عزيز وجود است نظم من آری <E>
<S2> قبول دولتيان کيميای اين مس شد <E>
<S1> ز راه ميکده ياران عنان بگردانيد <E>
<S2> چرا که حافظ از اين راه رفت و مفلس شد <E>
<S1> گداخت جان که شود کار دل تمام و نشد <E>
<S2> بسوختيم در اين آرزوی خام و نشد <E>
<S1> به لابه گفت شبی مير مجلس تو شوم <E>
<S2> شدم به رغبت خويشش کمين غلام و نشد <E>
<S1> پيام داد که خواهم نشست با رندان <E>
<S2> بشد به رندی و دردی کشيم نام و نشد <E>
<S1> رواست در بر اگر می‌طپد کبوتر دل <E>
<S2> که ديد در ره خود تاب و پيچ دام و نشد <E>
<S1> بدان هوس که به مستی ببوسم آن لب لعل <E>
<S2> چه خون که در دلم افتاد همچو جام و نشد <E>
<S1> به کوی عشق منه بی‌دليل راه قدم <E>
<S2> که من به خويش نمودم صد اهتمام و نشد <E>
<S1> فغان که در طلب گنج نامه مقصود <E>
<S2> شدم خراب جهانی ز غم تمام و نشد <E>
<S1> دريغ و درد که در جست و جوی گنج حضور <E>
<S2> بسی شدم به گدايی بر کرام و نشد <E>
<S1> هزار حيله برانگيخت حافظ از سر فکر <E>
<S2> در آن هوس که شود آن نگار رام و نشد <E>
<S1> ياری اندر کس نمی‌بينيم ياران را چه شد <E>
<S2> دوستی کی آخر آمد دوستداران را چه شد <E>
<S1> آب حيوان تيره گون شد خضر فرخ پی کجاست <E>
<S2> خون چکيد از شاخ گل باد بهاران را چه شد <E>
<S1> کس نمی‌گويد که ياری داشت حق دوستی <E>
<S2> حق شناسان را چه حال افتاد ياران را چه شد <E>
<S1> لعلی از کان مروت برنيامد سال‌هاست <E>
<S2> تابش خورشيد و سعی باد و باران را چه شد <E>
<S1> شهر ياران بود و خاک مهربانان اين ديار <E>
<S2> مهربانی کی سر آمد شهرياران را چه شد <E>
<S1> گوی توفيق و کرامت در ميان افکنده‌اند <E>
<S2> کس به ميدان در نمی‌آيد سواران را چه شد <E>
<S1> صد هزاران گل شکفت و بانگ مرغی برنخاست <E>
<S2> عندليبان را چه پيش آمد هزاران را چه شد <E>
<S1> زهره سازی خوش نمی‌سازد مگر عودش بسوخت <E>
<S2> کس ندارد ذوق مستی ميگساران را چه شد <E>
<S1> حافظ اسرار الهی کس نمی‌داند خموش <E>
<S2> از که می‌پرسی که دور روزگاران را چه شد <E>
<S1> زاهد خلوت نشين دوش به ميخانه شد <E>
<S2> از سر پيمان برفت با سر پيمانه شد <E>
<S1> صوفی مجلس که دی جام و قدح می‌شکست <E>
<S2> باز به يک جرعه می عاقل و فرزانه شد <E>
<S1> شاهد عهد شباب آمده بودش به خواب <E>
<S2> باز به پيرانه سر عاشق و ديوانه شد <E>
<S1> مغبچه‌ای می‌گذشت راه زن دين و دل <E>
<S2> در پی آن آشنا از همه بيگانه شد <E>
<S1> آتش رخسار گل خرمن بلبل بسوخت <E>
<S2> چهره خندان شمع آفت پروانه شد <E>
<S1> گريه شام و سحر شکر که ضايع نگشت <E>
<S2> قطره باران ما گوهر يک دانه شد <E>
<S1> نرگس ساقی بخواند آيت افسونگری <E>
<S2> حلقه اوراد ما مجلس افسانه شد <E>
<S1> منزل حافظ کنون بارگه پادشاست <E>
<S2> دل بر دلدار رفت جان بر جانانه شد <E>
<S1> دوش از جناب آصف پيک بشارت آمد <E>
<S2> کز حضرت سليمان عشرت اشارت آمد <E>
<S1> خاک وجود ما را از آب ديده گل کن <E>
<S2> ويرانسرای دل را گاه عمارت آمد <E>
<S1> اين شرح بی‌نهايت کز زلف يار گفتند <E>
<S2> حرفيست از هزاران کاندر عبارت آمد <E>
<S1> عيبم بپوش زنهار ای خرقه می آلود <E>
<S2> کان پاک پاکدامن بهر زيارت آمد <E>
<S1> امروز جای هر کس پيدا شود ز خوبان <E>
<S2> کان ماه مجلس افروز اندر صدارت آمد <E>
<S1> بر تخت جم که تاجش معراج آسمان است <E>
<S2> همت نگر که موری با آن حقارت آمد <E>
<S1> از چشم شوخش ای دل ايمان خود نگه دار <E>
<S2> کان جادوی کمانکش بر عزم غارت آمد <E>
<S1> آلوده‌ای تو حافظ فيضی ز شاه درخواه <E>
<S2> کان عنصر سماحت بهر طهارت آمد <E>
<S1> درياست مجلس او درياب وقت و در ياب <E>
<S2> هان ای زيان رسيده وقت تجارت آمد <E>
<S1> عشق تو نهال حيرت آمد <E>
<S2> وصل تو کمال حيرت آمد <E>
<S1> بس غرقه حال وصل کخر <E>
<S2> هم بر سر حال حيرت آمد <E>
<S1> يک دل بنما که در ره او <E>
<S2> بر چهره نه خال حيرت آمد <E>
<S1> نه وصل بماند و نه واصل <E>
<S2> آن جا که خيال حيرت آمد <E>
<S1> از هر طرفی که گوش کردم <E>
<S2> آواز سال حيرت آمد <E>
<S1> شد منهزم از کمال عزت <E>
<S2> آن را که جلال حيرت آمد <E>
<S1> سر تا قدم وجود حافظ <E>
<S2> در عشق نهال حيرت آمد <E>
<S1> در نمازم خم ابروی تو با ياد آمد <E>
<S2> حالتی رفت که محراب به فرياد آمد <E>
<S1> از من اکنون طمع صبر و دل و هوش مدار <E>
<S2> کان تحمل که تو ديدی همه بر باد آمد <E>
<S1> باده صافی شد و مرغان چمن مست شدند <E>
<S2> موسم عاشقی و کار به بنياد آمد <E>
<S1> بوی بهبود ز اوضاع جهان می‌شنوم <E>
<S2> شادی آورد گل و باد صبا شاد آمد <E>
<S1> ای عروس هنر از بخت شکايت منما <E>
<S2> حجله حسن بيارای که داماد آمد <E>
<S1> دلفريبان نباتی همه زيور بستند <E>
<S2> دلبر ماست که با حسن خداداد آمد <E>
<S1> زير بارند درختان که تعلق دارند <E>
<S2> ای خوشا سرو که از بار غم آزاد آمد <E>
<S1> مطرب از گفته حافظ غزلی نغز بخوان <E>
<S2> تا بگويم که ز عهد طربم ياد آمد <E>
<S1> مژده ای دل که دگر باد صبا بازآمد <E>
<S2> هدهد خوش خبر از طرف سبا بازآمد <E>
<S1> برکش ای مرغ سحر نغمه داوودی باز <E>
<S2> که سليمان گل از باد هوا بازآمد <E>
<S1> عارفی کو که کند فهم زبان سوسن <E>
<S2> تا بپرسد که چرا رفت و چرا بازآمد <E>
<S1> مردمی کرد و کرم لطف خداداد به من <E>
<S2> کان بت ماه رخ از راه وفا بازآمد <E>
<S1> لاله بوی می نوشين بشنيد از دم صبح <E>
<S2> داغ دل بود به اميد دوا بازآمد <E>
<S1> چشم من در ره اين قافله راه بماند <E>
<S2> تا به گوش دلم آواز درا بازآمد <E>
<S1> گر چه حافظ در رنجش زد و پيمان بشکست <E>
<S2> لطف او بين که به لطف از در ما بازآمد <E>
<S1> صبا به تهنيت پير می فروش آمد <E>
<S2> که موسم طرب و عيش و ناز و نوش آمد <E>
<S1> هوا مسيح نفس گشت و باد نافه گشای <E>
<S2> درخت سبز شد و مرغ در خروش آمد <E>
<S1> تنور لاله چنان برفروخت باد بهار <E>
<S2> که غنچه غرق عرق گشت و گل به جوش آمد <E>
<S1> به گوش هوش نيوش از من و به عشرت کوش <E>
<S2> که اين سخن سحر از هاتفم به گوش آمد <E>
<S1> ز فکر تفرقه بازآی تا شوی مجموع <E>
<S2> به حکم آن که چو شد اهرمن سروش آمد <E>
<S1> ز مرغ صبح ندانم که سوسن آزاد <E>
<S2> چه گوش کرد که با ده زبان خموش آمد <E>
<S1> چه جای صحبت نامحرم است مجلس انس <E>
<S2> سر پياله بپوشان که خرقه پوش آمد <E>
<S1> ز خانقاه به ميخانه می‌رود حافظ <E>
<S2> مگر ز مستی زهد ريا به هوش آمد <E>
<S1> سحرم دولت بيدار به بالين آمد <E>
<S2> گفت برخيز که آن خسرو شيرين آمد <E>
<S1> قدحی درکش و سرخوش به تماشا بخرام <E>
<S2> تا ببينی که نگارت به چه آيين آمد <E>
<S1> مژدگانی بده ای خلوتی نافه گشای <E>
<S2> که ز صحرای ختن آهوی مشکين آمد <E>
<S1> گريه آبی به رخ سوختگان بازآورد <E>
<S2> ناله فريادرس عاشق مسکين آمد <E>
<S1> مرغ دل باز هوادار کمان ابرويست <E>
<S2> ای کبوتر نگران باش که شاهين آمد <E>
<S1> ساقيا می بده و غم مخور از دشمن و دوست <E>
<S2> که به کام دل ما آن بشد و اين آمد <E>
<S1> رسم بدعهدی ايام چو ديد ابر بهار <E>
<S2> گريه‌اش بر سمن و سنبل و نسرين آمد <E>
<S1> چون صبا گفته حافظ بشنيد از بلبل <E>
<S2> عنبرافشان به تماشای رياحين آمد <E>
<S1> نه هر که چهره برافروخت دلبری داند <E>
<S2> نه هر که آينه سازد سکندری داند <E>
<S1> نه هر که طرف کله کج نهاد و تند نشست <E>
<S2> کلاه داری و آيين سروری داند <E>
<S1> تو بندگی چو گدايان به شرط مزد مکن <E>
<S2> که دوست خود روش بنده پروری داند <E>
<S1> غلام همت آن رند عافيت سوزم <E>
<S2> که در گداصفتی کيمياگری داند <E>
<S1> وفا و عهد نکو باشد ار بياموزی <E>
<S2> وگرنه هر که تو بينی ستمگری داند <E>
<S1> بباختم دل ديوانه و ندانستم <E>
<S2> که آدمی بچه‌ای شيوه پری داند <E>
<S1> هزار نکته باريکتر ز مو اين جاست <E>
<S2> نه هر که سر بتراشد قلندری داند <E>
<S1> مدار نقطه بينش ز خال توست مرا <E>
<S2> که قدر گوهر يک دانه جوهری داند <E>
<S1> به قد و چهره هر آن کس که شاه خوبان شد <E>
<S2> جهان بگيرد اگر دادگستری داند <E>
<S1> ز شعر دلکش حافظ کسی بود آگاه <E>
<S2> که لطف طبع و سخن گفتن دری داند <E>
<S1> هر که شد محرم دل در حرم يار بماند <E>
<S2> وان که اين کار ندانست در انکار بماند <E>
<S1> اگر از پرده برون شد دل من عيب مکن <E>
<S2> شکر ايزد که نه در پرده پندار بماند <E>
<S1> صوفيان واستدند از گرو می همه رخت <E>
<S2> دلق ما بود که در خانه خمار بماند <E>
<S1> محتسب شيخ شد و فسق خود از ياد ببرد <E>
<S2> قصه ماست که در هر سر بازار بماند <E>
<S1> هر می لعل کز آن دست بلورين ستديم <E>
<S2> آب حسرت شد و در چشم گهربار بماند <E>
<S1> جز دل من کز ازل تا به ابد عاشق رفت <E>
<S2> جاودان کس نشنيديم که در کار بماند <E>
<S1> گشت بيمار که چون چشم تو گردد نرگس <E>
<S2> شيوه تو نشدش حاصل و بيمار بماند <E>
<S1> از صدای سخن عشق نديدم خوشتر <E>
<S2> يادگاری که در اين گنبد دوار بماند <E>
<S1> داشتم دلقی و صد عيب مرا می‌پوشيد <E>
<S2> خرقه رهن می و مطرب شد و زنار بماند <E>
<S1> بر جمال تو چنان صورت چين حيران شد <E>
<S2> که حديثش همه جا در در و ديوار بماند <E>
<S1> به تماشاگه زلفش دل حافظ روزی <E>
<S2> شد که بازآيد و جاويد گرفتار بماند <E>
<S1> رسيد مژده که ايام غم نخواهد ماند <E>
<S2> چنان نماند چنين نيز هم نخواهد ماند <E>
<S1> من ار چه در نظر يار خاکسار شدم <E>
<S2> رقيب نيز چنين محترم نخواهد ماند <E>
<S1> چو پرده دار به شمشير می‌زند همه را <E>
<S2> کسی مقيم حريم حرم نخواهد ماند <E>
<S1> چه جای شکر و شکايت ز نقش نيک و بد است <E>
<S2> چو بر صحيفه هستی رقم نخواهد ماند <E>
<S1> سرود مجلس جمشيد گفته‌اند اين بود <E>
<S2> که جام باده بياور که جم نخواهد ماند <E>
<S1> غنيمتی شمر ای شمع وصل پروانه <E>
<S2> که اين معامله تا صبحدم نخواهد ماند <E>
<S1> توانگرا دل درويش خود به دست آور <E>
<S2> که مخزن زر و گنج درم نخواهد ماند <E>
<S1> بدين رواق زبرجد نوشته‌اند به زر <E>
<S2> که جز نکويی اهل کرم نخواهد ماند <E>
<S1> ز مهربانی جانان طمع مبر حافظ <E>
<S2> که نقش جور و نشان ستم نخواهد ماند <E>
<S1> ای پسته تو خنده زده بر حديث قند <E>
<S2> مشتاقم از برای خدا يک شکر بخند <E>
<S1> طوبی ز قامت تو نيارد که دم زند <E>
<S2> زين قصه بگذرم که سخن می‌شود بلند <E>
<S1> خواهی که برنخيزدت از ديده رود خون <E>
<S2> دل در وفای صحبت رود کسان مبند <E>
<S1> گر جلوه می‌نمايی و گر طعنه می‌زنی <E>
<S2> ما نيستيم معتقد شيخ خودپسند <E>
<S1> ز آشفتگی حال من آگاه کی شود <E>
<S2> آن را که دل نگشت گرفتار اين کمند <E>
<S1> بازار شوق گرم شد آن سروقد کجاست <E>
<S2> تا جان خود بر آتش رويش کنم سپند <E>
<S1> جايی که يار ما به شکرخنده دم زند <E>
<S2> ای پسته کيستی تو خدا را به خود مخند <E>
<S1> حافظ چو ترک غمزه ترکان نمی‌کنی <E>
<S2> دانی کجاست جای تو خوارزم يا خجند <E>
<S1> بعد از اين دست من و دامن آن سرو بلند <E>
<S2> که به بالای چمان از بن و بيخم برکند <E>
<S1> حاجت مطرب و می نيست تو برقع بگشا <E>
<S2> که به رقص آوردم آتش رويت چو سپند <E>
<S1> هيچ رويی نشود آينه حجله بخت <E>
<S2> مگر آن روی که مالند در آن سم سمند <E>
<S1> گفتم اسرار غمت هر چه بود گو می‌باش <E>
<S2> صبر از اين بيش ندارم چه کنم تا کی و چند <E>
<S1> مکش آن آهوی مشکين مرا ای صياد <E>
<S2> شرم از آن چشم سيه دار و مبندش به کمند <E>
<S1> من خاکی که از اين در نتوانم برخاست <E>
<S2> از کجا بوسه زنم بر لب آن قصر بلند <E>
<S1> باز مستان دل از آن گيسوی مشکين حافظ <E>
<S2> زان که ديوانه همان به که بود اندر بند <E>
<S1> حسب حالی ننوشتی و شد ايامی چند <E>
<S2> محرمی کو که فرستم به تو پيغامی چند <E>
<S1> ما بدان مقصد عالی نتوانيم رسيد <E>
<S2> هم مگر پيش نهد لطف شما گامی چند <E>
<S1> چون می از خم به سبو رفت و گل افکند نقاب <E>
<S2> فرصت عيش نگه دار و بزن جامی چند <E>
<S1> قند آميخته با گل نه علاج دل ماست <E>
<S2> بوسه‌ای چند برآميز به دشنامی چند <E>
<S1> زاهد از کوچه رندان به سلامت بگذر <E>
<S2> تا خرابت نکند صحبت بدنامی چند <E>
<S1> عيب می جمله چو گفتی هنرش نيز بگو <E>
<S2> نفی حکمت مکن از بهر دل عامی چند <E>
<S1> ای گدايان خرابات خدا يار شماست <E>
<S2> چشم انعام مداريد ز انعامی چند <E>
<S1> پير ميخانه چه خوش گفت به دردی کش خويش <E>
<S2> که مگو حال دل سوخته با خامی چند <E>
<S1> حافظ از شوق رخ مهر فروغ تو بسوخت <E>
<S2> کامگارا نظری کن سوی ناکامی چند <E>
<S1> دوش وقت سحر از غصه نجاتم دادند <E>
<S2> واندر آن ظلمت شب آب حياتم دادند <E>
<S1> بيخود از شعشعه پرتو ذاتم کردند <E>
<S2> باده از جام تجلی صفاتم دادند <E>
<S1> چه مبارک سحری بود و چه فرخنده شبی <E>
<S2> آن شب قدر که اين تازه براتم دادند <E>
<S1> بعد از اين روی من و آينه وصف جمال <E>
<S2> که در آن جا خبر از جلوه ذاتم دادند <E>
<S1> من اگر کامروا گشتم و خوشدل چه عجب <E>
<S2> مستحق بودم و اين‌ها به زکاتم دادند <E>
<S1> هاتف آن روز به من مژده اين دولت داد <E>
<S2> که بدان جور و جفا صبر و ثباتم دادند <E>
<S1> اين همه شهد و شکر کز سخنم می‌ريزد <E>
<S2> اجر صبريست کز آن شاخ نباتم دادند <E>
<S1> همت حافظ و انفاس سحرخيزان بود <E>
<S2> که ز بند غم ايام نجاتم دادند <E>
<S1> دوش ديدم که ملايک در ميخانه زدند <E>
<S2> گل آدم بسرشتند و به پيمانه زدند <E>
<S1> ساکنان حرم ستر و عفاف ملکوت <E>
<S2> با من راه نشين باده مستانه زدند <E>
<S1> آسمان بار امانت نتوانست کشيد <E>
<S2> قرعه کار به نام من ديوانه زدند <E>
<S1> جنگ هفتاد و دو ملت همه را عذر بنه <E>
<S2> چون نديدند حقيقت ره افسانه زدند <E>
<S1> شکر ايزد که ميان من و او صلح افتاد <E>
<S2> صوفيان رقص کنان ساغر شکرانه زدند <E>
<S1> آتش آن نيست که از شعله او خندد شمع <E>
<S2> آتش آن است که در خرمن پروانه زدند <E>
<S1> کس چو حافظ نگشاد از رخ انديشه نقاب <E>
<S2> تا سر زلف سخن را به قلم شانه زدند <E>
<S1> نقدها را بود آيا که عياری گيرند <E>
<S2> تا همه صومعه داران پی کاری گيرند <E>
<S1> مصلحت ديد من آن است که ياران همه کار <E>
<S2> بگذارند و خم طره ياری گيرند <E>
<S1> خوش گرفتند حريفان سر زلف ساقی <E>
<S2> گر فلکشان بگذارد که قراری گيرند <E>
<S1> قوت بازوی پرهيز به خوبان مفروش <E>
<S2> که در اين خيل حصاری به سواری گيرند <E>
<S1> يا رب اين بچه ترکان چه دليرند به خون <E>
<S2> که به تير مژه هر لحظه شکاری گيرند <E>
<S1> رقص بر شعر تر و ناله نی خوش باشد <E>
<S2> خاصه رقصی که در آن دست نگاری گيرند <E>
<S1> حافظ ابنای زمان را غم مسکينان نيست <E>
<S2> زين ميان گر بتوان به که کناری گيرند <E>
<S1> گر می فروش حاجت رندان روا کند <E>
<S2> ايزد گنه ببخشد و دفع بلا کند <E>
<S1> ساقی به جام عدل بده باده تا گدا <E>
<S2> غيرت نياورد که جهان پربلا کند <E>
<S1> حقا کز اين غمان برسد مژده امان <E>
<S2> گر سالکی به عهد امانت وفا کند <E>
<S1> گر رنج پيش آيد و گر راحت ای حکيم <E>
<S2> نسبت مکن به غير که اين‌ها خدا کند <E>
<S1> در کارخانه‌ای که ره عقل و فضل نيست <E>
<S2> فهم ضعيف رای فضولی چرا کند <E>
<S1> مطرب بساز پرده که کس بی اجل نمرد <E>
<S2> وان کو نه اين ترانه سرايد خطا کند <E>
<S1> ما را که درد عشق و بلای خمار کشت <E>
<S2> يا وصل دوست يا می صافی دوا کند <E>
<S1> جان رفت در سر می و حافظ به عشق سوخت <E>
<S2> عيسی دمی کجاست که احيای ما کند <E>
<S1> دلا بسوز که سوز تو کارها بکند <E>
<S2> نياز نيم شبی دفع صد بلا بکند <E>
<S1> عتاب يار پری چهره عاشقانه بکش <E>
<S2> که يک کرشمه تلافی صد جفا بکند <E>
<S1> ز ملک تا ملکوتش حجاب بردارند <E>
<S2> هر آن که خدمت جام جهان نما بکند <E>
<S1> طبيب عشق مسيحادم است و مشفق ليک <E>
<S2> چو درد در تو نبيند که را دوا بکند <E>
<S1> تو با خدای خود انداز کار و دل خوش دار <E>
<S2> که رحم اگر نکند مدعی خدا بکند <E>
<S1> ز بخت خفته ملولم بود که بيداری <E>
<S2> به وقت فاتحه صبح يک دعا بکند <E>
<S1> بسوخت حافظ و بويی به زلف يار نبرد <E>
<S2> مگر دلالت اين دولتش صبا بکند <E>
<S1> مرا به رندی و عشق آن فضول عيب کند <E>
<S2> که اعتراض بر اسرار علم غيب کند <E>
<S1> کمال سر محبت ببين نه نقص گناه <E>
<S2> که هر که بی‌هنر افتد نظر به عيب کند <E>
<S1> ز عطر حور بهشت آن نفس برآيد بوی <E>
<S2> که خاک ميکده ما عبير جيب کند <E>
<S1> چنان زند ره اسلام غمزه ساقی <E>
<S2> که اجتناب ز صهبا مگر صهيب کند <E>
<S1> کليد گنج سعادت قبول اهل دل است <E>
<S2> مباد آن که در اين نکته شک و ريب کند <E>
<S1> شبان وادی ايمن گهی رسد به مراد <E>
<S2> که چند سال به جان خدمت شعيب کند <E>
<S1> ز ديده خون بچکاند فسانه حافظ <E>
<S2> چو ياد وقت زمان شباب و شيب کند <E>
<S1> طاير دولت اگر باز گذاری بکند <E>
<S2> يار بازآيد و با وصل قراری بکند <E>
<S1> ديده را دستگه در و گهر گر چه نماند <E>
<S2> بخورد خونی و تدبير نثاری بکند <E>
<S1> دوش گفتم بکند لعل لبش چاره من <E>
<S2> هاتف غيب ندا داد که آری بکند <E>
<S1> کس نيارد بر او دم زند از قصه ما <E>
<S2> مگرش باد صبا گوش گذاری بکند <E>
<S1> داده‌ام باز نظر را به تذروی پرواز <E>
<S2> بازخواند مگرش نقش و شکاری بکند <E>
<S1> شهر خاليست ز عشاق بود کز طرفی <E>
<S2> مردی از خويش برون آيد و کاری بکند <E>
<S1> کو کريمی که ز بزم طربش غمزده‌ای <E>
<S2> جرعه‌ای درکشد و دفع خماری بکند <E>
<S1> يا وفا يا خبر وصل تو يا مرگ رقيب <E>
<S2> بود آيا که فلک زين دو سه کاری بکند <E>
<S1> حافظا گر نروی از در او هم روزی <E>
<S2> گذری بر سرت از گوشه کناری بکند <E>
<S1> کلک مشکين تو روزی که ز ما ياد کند <E>
<S2> ببرد اجر دو صد بنده که آزاد کند <E>
<S1> قاصد منزل سلمی که سلامت بادش <E>
<S2> چه شود گر به سلامی دل ما شاد کند <E>
<S1> امتحان کن که بسی گنج مرادت بدهند <E>
<S2> گر خرابی چو مرا لطف تو آباد کند <E>
<S1> يا رب اندر دل آن خسرو شيرين انداز <E>
<S2> که به رحمت گذری بر سر فرهاد کند <E>
<S1> شاه را به بود از طاعت صدساله و زهد <E>
<S2> قدر يک ساعته عمری که در او داد کند <E>
<S1> حاليا عشوه ناز تو ز بنيادم برد <E>
<S2> تا دگرباره حکيمانه چه بنياد کند <E>
<S1> گوهر پاک تو از مدحت ما مستغنيست <E>
<S2> فکر مشاطه چه با حسن خداداد کند <E>
<S1> ره نبرديم به مقصود خود اندر شيراز <E>
<S2> خرم آن روز که حافظ ره بغداد کند <E>
<S1> آن کيست کز روی کرم با ما وفاداری کند <E>
<S2> بر جای بدکاری چو من يک دم نکوکاری کند <E>
<S1> اول به بانگ نای و نی آرد به دل پيغام وی <E>
<S2> وان گه به يک پيمانه می با من وفاداری کند <E>
<S1> دلبر که جان فرسود از او کام دلم نگشود از او <E>
<S2> نوميد نتوان بود از او باشد که دلداری کند <E>
<S1> گفتم گره نگشوده‌ام زان طره تا من بوده‌ام <E>
<S2> گفتا منش فرموده‌ام تا با تو طراری کند <E>
<S1> پشمينه پوش تندخو از عشق نشنيده‌است بو <E>
<S2> از مستيش رمزی بگو تا ترک هشياری کند <E>
<S1> چون من گدای بی‌نشان مشکل بود ياری چنان <E>
<S2> سلطان کجا عيش نهان با رند بازاری کند <E>
<S1> زان طره پرپيچ و خم سهل است اگر بينم ستم <E>
<S2> از بند و زنجيرش چه غم هر کس که عياری کند <E>
<S1> شد لشکر غم بی عدد از بخت می‌خواهم مدد <E>
<S2> تا فخر دين عبدالصمد باشد که غمخواری کند <E>
<S1> با چشم پرنيرنگ او حافظ مکن آهنگ او <E>
<S2> کان طره شبرنگ او بسيار طراری کند <E>
<S1> سرو چمان من چرا ميل چمن نمی‌کند <E>
<S2> همدم گل نمی‌شود ياد سمن نمی‌کند <E>
<S1> دی گله‌ای ز طره‌اش کردم و از سر فسوس <E>
<S2> گفت که اين سياه کج گوش به من نمی‌کند <E>
<S1> تا دل هرزه گرد من رفت به چين زلف او <E>
<S2> زان سفر دراز خود عزم وطن نمی‌کند <E>
<S1> پيش کمان ابرويش لابه همی‌کنم ولی <E>
<S2> گوش کشيده است از آن گوش به من نمی‌کند <E>
<S1> با همه عطف دامنت آيدم از صبا عجب <E>
<S2> کز گذر تو خاک را مشک ختن نمی‌کند <E>
<S1> چون ز نسيم می‌شود زلف بنفشه پرشکن <E>
<S2> وه که دلم چه ياد از آن عهدشکن نمی‌کند <E>
<S1> دل به اميد روی او همدم جان نمی‌شود <E>
<S2> جان به هوای کوی او خدمت تن نمی‌کند <E>
<S1> ساقی سيم ساق من گر همه درد می‌دهد <E>
<S2> کيست که تن چو جام می جمله دهن نمی‌کند <E>
<S1> دستخوش جفا مکن آب رخم که فيض ابر <E>
<S2> بی مدد سرشک من در عدن نمی‌کند <E>
<S1> کشته غمزه تو شد حافظ ناشنيده پند <E>
<S2> تيغ سزاست هر که را درد سخن نمی‌کند <E>
<S1> در نظربازی ما بی‌خبران حيرانند <E>
<S2> من چنينم که نمودم دگر ايشان دانند <E>
<S1> عاقلان نقطه پرگار وجودند ولی <E>
<S2> عشق داند که در اين دايره سرگردانند <E>
<S1> جلوه گاه رخ او ديده من تنها نيست <E>
<S2> ماه و خورشيد همين آينه می‌گردانند <E>
<S1> عهد ما با لب شيرين دهنان بست خدا <E>
<S2> ما همه بنده و اين قوم خداوندانند <E>
<S1> مفلسانيم و هوای می و مطرب داريم <E>
<S2> آه اگر خرقه پشمين به گرو نستانند <E>
<S1> وصل خورشيد به شبپره اعمی نرسد <E>
<S2> که در آن آينه صاحب نظران حيرانند <E>
<S1> لاف عشق و گله از يار زهی لاف دروغ <E>
<S2> عشقبازان چنين مستحق هجرانند <E>
<S1> مگرم چشم سياه تو بياموزد کار <E>
<S2> ور نه مستوری و مستی همه کس نتوانند <E>
<S1> گر به نزهتگه ارواح برد بوی تو باد <E>
<S2> عقل و جان گوهر هستی به نثار افشانند <E>
<S1> زاهد ار رندی حافظ نکند فهم چه شد <E>
<S2> ديو بگريزد از آن قوم که قرآن خوانند <E>
<S1> گر شوند آگه از انديشه ما مغبچگان <E>
<S2> بعد از اين خرقه صوفی به گرو نستانند <E>
<S1> سمن بويان غبار غم چو بنشينند بنشانند <E>
<S2> پری رويان قرار از دل چو بستيزند بستانند <E>
<S1> به فتراک جفا دل‌ها چو بربندند بربندند <E>
<S2> ز زلف عنبرين جان‌ها چو بگشايند بفشانند <E>
<S1> به عمری يک نفس با ما چو بنشينند برخيزند <E>
<S2> نهال شوق در خاطر چو برخيزند بنشانند <E>
<S1> سرشک گوشه گيران را چو دريابند در يابند <E>
<S2> رخ مهر از سحرخيزان نگردانند اگر دانند <E>
<S1> ز چشمم لعل رمانی چو می‌خندند می‌بارند <E>
<S2> ز رويم راز پنهانی چو می‌بينند می‌خوانند <E>
<S1> دوای درد عاشق را کسی کو سهل پندارد <E>
<S2> ز فکر آنان که در تدبير درمانند در مانند <E>
<S1> چو منصور از مراد آنان که بردارند بر دارند <E>
<S2> بدين درگاه حافظ را چو می‌خوانند می‌رانند <E>
<S1> در اين حضرت چو مشتاقان نياز آرند ناز آرند <E>
<S2> که با اين درد اگر دربند درمانند درمانند <E>
<S1> غلام نرگس مست تو تاجدارانند <E>
<S2> خراب باده لعل تو هوشيارانند <E>
<S1> تو را صبا و مرا آب ديده شد غماز <E>
<S2> و گر نه عاشق و معشوق رازدارانند <E>
<S1> ز زير زلف دوتا چون گذر کنی بنگر <E>
<S2> که از يمين و يسارت چه سوگوارانند <E>
<S1> گذار کن چو صبا بر بنفشه زار و ببين <E>
<S2> که از تطاول زلفت چه بی‌قرارانند <E>
<S1> نصيب ماست بهشت ای خداشناس برو <E>
<S2> که مستحق کرامت گناهکارانند <E>
<S1> نه من بر آن گل عارض غزل سرايم و بس <E>
<S2> که عندليب تو از هر طرف هزارانند <E>
<S1> تو دستگير شو ای خضر پی خجسته که من <E>
<S2> پياده می‌روم و همرهان سوارانند <E>
<S1> بيا به ميکده و چهره ارغوانی کن <E>
<S2> مرو به صومعه کان جا سياه کارانند <E>
<S1> خلاص حافظ از آن زلف تابدار مباد <E>
<S2> که بستگان کمند تو رستگارانند <E>
<S1> آنان که خاک را به نظر کيميا کنند <E>
<S2> آيا بود که گوشه چشمی به ما کنند <E>
<S1> دردم نهفته به ز طبيبان مدعی <E>
<S2> باشد که از خزانه غيبم دوا کنند <E>
<S1> معشوق چون نقاب ز رخ در نمی‌کشد <E>
<S2> هر کس حکايتی به تصور چرا کنند <E>
<S1> چون حسن عاقبت نه به رندی و زاهديست <E>
<S2> آن به که کار خود به عنايت رها کنند <E>
<S1> بی معرفت مباش که در من يزيد عشق <E>
<S2> اهل نظر معامله با آشنا کنند <E>
<S1> حالی درون پرده بسی فتنه می‌رود <E>
<S2> تا آن زمان که پرده برافتد چه‌ها کنند <E>
<S1> گر سنگ از اين حديث بنالد عجب مدار <E>
<S2> صاحب دلان حکايت دل خوش ادا کنند <E>
<S1> می خور که صد گناه ز اغيار در حجاب <E>
<S2> بهتر ز طاعتی که به روی و ريا کنند <E>
<S1> پيراهنی که آيد از او بوی يوسفم <E>
<S2> ترسم برادران غيورش قبا کنند <E>
<S1> بگذر به کوی ميکده تا زمره حضور <E>
<S2> اوقات خود ز بهر تو صرف دعا کنند <E>
<S1> پنهان ز حاسدان به خودم خوان که منعمان <E>
<S2> خير نهان برای رضای خدا کنند <E>
<S1> حافظ دوام وصل ميسر نمی‌شود <E>
<S2> شاهان کم التفات به حال گدا کنند <E>
<S1> شاهدان گر دلبری زين سان کنند <E>
<S2> زاهدان را رخنه در ايمان کنند <E>
<S1> هر کجا آن شاخ نرگس بشکفد <E>
<S2> گلرخانش ديده نرگسدان کنند <E>
<S1> ای جوان سروقد گويی ببر <E>
<S2> پيش از آن کز قامتت چوگان کنند <E>
<S1> عاشقان را بر سر خود حکم نيست <E>
<S2> هر چه فرمان تو باشد آن کنند <E>
<S1> پيش چشمم کمتر است از قطره‌ای <E>
<S2> اين حکايت‌ها که از طوفان کنند <E>
<S1> يار ما چون گيرد آغاز سماع <E>
<S2> قدسيان بر عرش دست افشان کنند <E>
<S1> مردم چشمم به خون آغشته شد <E>
<S2> در کجا اين ظلم بر انسان کنند <E>
<S1> خوش برآ با غصه‌ای دل کاهل راز <E>
<S2> عيش خوش در بوته هجران کنند <E>
<S1> سر مکش حافظ ز آه نيم شب <E>
<S2> تا چو صبحت آينه رخشان کنند <E>
<S1> گفتم کی ام دهان و لبت کامران کنند <E>
<S2> گفتا به چشم هر چه تو گويی چنان کنند <E>
<S1> گفتم خراج مصر طلب می‌کند لبت <E>
<S2> گفتا در اين معامله کمتر زيان کنند <E>
<S1> گفتم به نقطه دهنت خود که برد راه <E>
<S2> گفت اين حکايتيست که با نکته دان کنند <E>
<S1> گفتم صنم پرست مشو با صمد نشين <E>
<S2> گفتا به کوی عشق هم اين و هم آن کنند <E>
<S1> گفتم هوای ميکده غم می‌برد ز دل <E>
<S2> گفتا خوش آن کسان که دلی شادمان کنند <E>
<S1> گفتم شراب و خرقه نه آيين مذهب است <E>
<S2> گفت اين عمل به مذهب پير مغان کنند <E>
<S1> گفتم ز لعل نوش لبان پير را چه سود <E>
<S2> گفتا به بوسه شکرينش جوان کنند <E>
<S1> گفتم که خواجه کی به سر حجله می‌رود <E>
<S2> گفت آن زمان که مشتری و مه قران کنند <E>
<S1> گفتم دعای دولت او ورد حافظ است <E>
<S2> گفت اين دعا ملايک هفت آسمان کنند <E>
<S1> واعظان کاين جلوه در محراب و منبر می‌کنند <E>
<S2> چون به خلوت می‌روند آن کار ديگر می‌کنند <E>
<S1> مشکلی دارم ز دانشمند مجلس بازپرس <E>
<S2> توبه فرمايان چرا خود توبه کمتر می‌کنند <E>
<S1> گوييا باور نمی‌دارند روز داوری <E>
<S2> کاين همه قلب و دغل در کار داور می‌کنند <E>
<S1> يا رب اين نودولتان را با خر خودشان نشان <E>
<S2> کاين همه ناز از غلام ترک و استر می‌کنند <E>
<S1> ای گدای خانقه برجه که در دير مغان <E>
<S2> می‌دهند آبی که دل‌ها را توانگر می‌کنند <E>
<S1> حسن بی‌پايان او چندان که عاشق می‌کشد <E>
<S2> زمره ديگر به عشق از غيب سر بر می‌کنند <E>
<S1> بر در ميخانه عشق ای ملک تسبيح گوی <E>
<S2> کاندر آن جا طينت آدم مخمر می‌کنند <E>
<S1> صبحدم از عرش می‌آمد خروشی عقل گفت <E>
<S2> قدسيان گويی که شعر حافظ از بر می‌کنند <E>
<S1> دانی که چنگ و عود چه تقرير می‌کنند <E>
<S2> پنهان خوريد باده که تعزير می‌کنند <E>
<S1> ناموس عشق و رونق عشاق می‌برند <E>
<S2> عيب جوان و سرزنش پير می‌کنند <E>
<S1> جز قلب تيره هيچ نشد حاصل و هنوز <E>
<S2> باطل در اين خيال که اکسير می‌کنند <E>
<S1> گويند رمز عشق مگوييد و مشنويد <E>
<S2> مشکل حکايتيست که تقرير می‌کنند <E>
<S1> ما از برون در شده مغرور صد فريب <E>
<S2> تا خود درون پرده چه تدبير می‌کنند <E>
<S1> تشويش وقت پير مغان می‌دهند باز <E>
<S2> اين سالکان نگر که چه با پير می‌کنند <E>
<S1> صد ملک دل به نيم نظر می‌توان خريد <E>
<S2> خوبان در اين معامله تقصير می‌کنند <E>
<S1> قومی به جد و جهد نهادند وصل دوست <E>
<S2> قومی دگر حواله به تقدير می‌کنند <E>
<S1> فی الجمله اعتماد مکن بر ثبات دهر <E>
<S2> کاين کارخانه‌ايست که تغيير می‌کنند <E>
<S1> می خور که شيخ و حافظ و مفتی و محتسب <E>
<S2> چون نيک بنگری همه تزوير می‌کنند <E>
<S1> شراب بی‌غش و ساقی خوش دو دام رهند <E>
<S2> که زيرکان جهان از کمندشان نرهند <E>
<S1> من ار چه عاشقم و رند و مست و نامه سياه <E>
<S2> هزار شکر که ياران شهر بی‌گنهند <E>
<S1> جفا نه پيشه درويشيست و راهروی <E>
<S2> بيار باده که اين سالکان نه مرد رهند <E>
<S1> مبين حقير گدايان عشق را کاين قوم <E>
<S2> شهان بی کمر و خسروان بی کلهند <E>
<S1> به هوش باش که هنگام باد استغنا <E>
<S2> هزار خرمن طاعت به نيم جو ننهند <E>
<S1> مکن که کوکبه دلبری شکسته شود <E>
<S2> چو بندگان بگريزند و چاکران بجهند <E>
<S1> غلام همت دردی کشان يک رنگم <E>
<S2> نه آن گروه که ازرق لباس و دل سيهند <E>
<S1> قدم منه به خرابات جز به شرط ادب <E>
<S2> که سالکان درش محرمان پادشهند <E>
<S1> جناب عشق بلند است همتی حافظ <E>
<S2> که عاشقان ره بی‌همتان به خود ندهند <E>
<S1> بود آيا که در ميکده‌ها بگشايند <E>
<S2> گره از کار فروبسته ما بگشايند <E>
<S1> اگر از بهر دل زاهد خودبين بستند <E>
<S2> دل قوی دار که از بهر خدا بگشايند <E>
<S1> به صفای دل رندان صبوحی زدگان <E>
<S2> بس در بسته به مفتاح دعا بگشايند <E>
<S1> نامه تعزيت دختر رز بنويسيد <E>
<S2> تا همه مغبچگان زلف دوتا بگشايند <E>
<S1> گيسوی چنگ ببريد به مرگ می ناب <E>
<S2> تا حريفان همه خون از مژه‌ها بگشايند <E>
<S1> در ميخانه ببستند خدايا مپسند <E>
<S2> که در خانه تزوير و ريا بگشايند <E>
<S1> حافظ اين خرقه که داری تو ببينی فردا <E>
<S2> که چه زنار ز زيرش به دغا بگشايند <E>
<S1> سال‌ها دفتر ما در گرو صهبا بود <E>
<S2> رونق ميکده از درس و دعای ما بود <E>
<S1> نيکی پير مغان بين که چو ما بدمستان <E>
<S2> هر چه کرديم به چشم کرمش زيبا بود <E>
<S1> دفتر دانش ما جمله بشوييد به می <E>
<S2> که فلک ديدم و در قصد دل دانا بود <E>
<S1> از بتان آن طلب ار حسن شناسی ای دل <E>
<S2> کاين کسی گفت که در علم نظر بينا بود <E>
<S1> دل چو پرگار به هر سو دورانی می‌کرد <E>
<S2> و اندر آن دايره سرگشته پابرجا بود <E>
<S1> مطرب از درد محبت عملی می‌پرداخت <E>
<S2> که حکيمان جهان را مژه خون پالا بود <E>
<S1> می‌شکفتم ز طرب زان که چو گل بر لب جوی <E>
<S2> بر سرم سايه آن سرو سهی بالا بود <E>
<S1> پير گلرنگ من اندر حق ازرق پوشان <E>
<S2> رخصت خبث نداد ار نه حکايت‌ها بود <E>
<S1> قلب اندوده حافظ بر او خرج نشد <E>
<S2> کاين معامل به همه عيب نهان بينا بود <E>
<S1> ياد باد آن که نهانت نظری با ما بود <E>
<S2> رقم مهر تو بر چهره ما پيدا بود <E>
<S1> ياد باد آن که چو چشمت به عتابم می‌کشت <E>
<S2> معجز عيسويت در لب شکرخا بود <E>
<S1> ياد باد آن که صبوحی زده در مجلس انس <E>
<S2> جز من و يار نبوديم و خدا با ما بود <E>
<S1> ياد باد آن که رخت شمع طرب می‌افروخت <E>
<S2> وين دل سوخته پروانه ناپروا بود <E>
<S1> ياد باد آن که در آن بزمگه خلق و ادب <E>
<S2> آن که او خنده مستانه زدی صهبا بود <E>
<S1> ياد باد آن که چو ياقوت قدح خنده زدی <E>
<S2> در ميان من و لعل تو حکايت‌ها بود <E>
<S1> ياد باد آن که نگارم چو کمر بربستی <E>
<S2> در رکابش مه نو پيک جهان پيما بود <E>
<S1> ياد باد آن که خرابات نشين بودم و مست <E>
<S2> وآنچه در مسجدم امروز کم است آن جا بود <E>
<S1> ياد باد آن که به اصلاح شما می‌شد راست <E>
<S2> نظم هر گوهر ناسفته که حافظ را بود <E>
<S1> تا ز ميخانه و می نام و نشان خواهد بود <E>
<S2> سر ما خاک ره پير مغان خواهد بود <E>
<S1> حلقه پير مغان از ازلم در گوش است <E>
<S2> بر همانيم که بوديم و همان خواهد بود <E>
<S1> بر سر تربت ما چون گذری همت خواه <E>
<S2> که زيارتگه رندان جهان خواهد بود <E>
<S1> برو ای زاهد خودبين که ز چشم من و تو <E>
<S2> راز اين پرده نهان است و نهان خواهد بود <E>
<S1> ترک عاشق کش من مست برون رفت امروز <E>
<S2> تا دگر خون که از ديده روان خواهد بود <E>
<S1> چشمم آن دم که ز شوق تو نهد سر به لحد <E>
<S2> تا دم صبح قيامت نگران خواهد بود <E>
<S1> بخت حافظ گر از اين گونه مدد خواهد کرد <E>
<S2> زلف معشوقه به دست دگران خواهد بود <E>
<S1> پيش از اينت بيش از اين انديشه عشاق بود <E>
<S2> مهرورزی تو با ما شهره آفاق بود <E>
<S1> ياد باد آن صحبت شب‌ها که با نوشين لبان <E>
<S2> بحث سر عشق و ذکر حلقه عشاق بود <E>
<S1> پيش از اين کاين سقف سبز و طاق مينا برکشند <E>
<S2> منظر چشم مرا ابروی جانان طاق بود <E>
<S1> از دم صبح ازل تا آخر شام ابد <E>
<S2> دوستی و مهر بر يک عهد و يک ميثاق بود <E>
<S1> سايه معشوق اگر افتاد بر عاشق چه شد <E>
<S2> ما به او محتاج بوديم او به ما مشتاق بود <E>
<S1> حسن مه رويان مجلس گر چه دل می‌برد و دين <E>
<S2> بحث ما در لطف طبع و خوبی اخلاق بود <E>
<S1> بر در شاهم گدايی نکته‌ای در کار کرد <E>
<S2> گفت بر هر خوان که بنشستم خدا رزاق بود <E>
<S1> رشته تسبيح اگر بگسست معذورم بدار <E>
<S2> دستم اندر دامن ساقی سيمين ساق بود <E>
<S1> در شب قدر ار صبوحی کرده‌ام عيبم مکن <E>
<S2> سرخوش آمد يار و جامی بر کنار طاق بود <E>
<S1> شعر حافظ در زمان آدم اندر باغ خلد <E>
<S2> دفتر نسرين و گل را زينت اوراق بود <E>
<S1> ياد باد آن که سر کوی توام منزل بود <E>
<S2> ديده را روشنی از خاک درت حاصل بود <E>
<S1> راست چون سوسن و گل از اثر صحبت پاک <E>
<S2> بر زبان بود مرا آن چه تو را در دل بود <E>
<S1> دل چو از پير خرد نقل معانی می‌کرد <E>
<S2> عشق می‌گفت به شرح آن چه بر او مشکل بود <E>
<S1> آه از آن جور و تطاول که در اين دامگه است <E>
<S2> آه از آن سوز و نيازی که در آن محفل بود <E>
<S1> در دلم بود که بی دوست نباشم هرگز <E>
<S2> چه توان کرد که سعی من و دل باطل بود <E>
<S1> دوش بر ياد حريفان به خرابات شدم <E>
<S2> خم می ديدم خون در دل و پا در گل بود <E>
<S1> بس بگشتم که بپرسم سبب درد فراق <E>
<S2> مفتی عقل در اين مسله لايعقل بود <E>
<S1> راستی خاتم فيروزه بواسحاقی <E>
<S2> خوش درخشيد ولی دولت مستعجل بود <E>
<S1> ديدی آن قهقهه کبک خرامان حافظ <E>
<S2> که ز سرپنجه شاهين قضا غافل بود <E>
<S1> خستگان را چو طلب باشد و قوت نبود <E>
<S2> گر تو بيداد کنی شرط مروت نبود <E>
<S1> ما جفا از تو نديديم و تو خود نپسندی <E>
<S2> آن چه در مذهب ارباب طريقت نبود <E>
<S1> خيره آن ديده که آبش نبرد گريه عشق <E>
<S2> تيره آن دل که در او شمع محبت نبود <E>
<S1> دولت از مرغ همايون طلب و سايه او <E>
<S2> زان که با زاغ و زغن شهپر دولت نبود <E>
<S1> گر مدد خواستم از پير مغان عيب مکن <E>
<S2> شيخ ما گفت که در صومعه همت نبود <E>
<S1> چون طهارت نبود کعبه و بتخانه يکيست <E>
<S2> نبود خير در آن خانه که عصمت نبود <E>
<S1> حافظا علم و ادب ورز که در مجلس شاه <E>
<S2> هر که را نيست ادب لايق صحبت نبود <E>
<S1> قتل اين خسته به شمشير تو تقدير نبود <E>
<S2> ور نه هيچ از دل بی‌رحم تو تقصير نبود <E>
<S1> من ديوانه چو زلف تو رها می‌کردم <E>
<S2> هيچ لايقترم از حلقه زنجير نبود <E>
<S1> يا رب اين آينه حسن چه جوهر دارد <E>
<S2> که در او آه مرا قوت تاثير نبود <E>
<S1> سر ز حسرت به در ميکده‌ها برگردم <E>
<S2> چون شناسای تو در صومعه يک پير نبود <E>
<S1> نازنينتر ز قدت در چمن ناز نرست <E>
<S2> خوشتر از نقش تو در عالم تصوير نبود <E>
<S1> تا مگر همچو صبا باز به کوی تو رسم <E>
<S2> حاصلم دوش بجز ناله شبگير نبود <E>
<S1> آن کشيدم ز تو ای آتش هجران که چو شمع <E>
<S2> جز فنای خودم از دست تو تدبير نبود <E>
<S1> آيتی بود عذاب انده حافظ بی تو <E>
<S2> که بر هيچ کسش حاجت تفسير نبود <E>
<S1> دوش در حلقه ما قصه گيسوی تو بود <E>
<S2> تا دل شب سخن از سلسله موی تو بود <E>
<S1> دل که از ناوک مژگان تو در خون می‌گشت <E>
<S2> باز مشتاق کمانخانه ابروی تو بود <E>
<S1> هم عفاالله صبا کز تو پيامی می‌داد <E>
<S2> ور نه در کس نرسيديم که از کوی تو بود <E>
<S1> عالم از شور و شر عشق خبر هيچ نداشت <E>
<S2> فتنه انگيز جهان غمزه جادوی تو بود <E>
<S1> من سرگشته هم از اهل سلامت بودم <E>
<S2> دام راهم شکن طره هندوی تو بود <E>
<S1> بگشا بند قبا تا بگشايد دل من <E>
<S2> که گشادی که مرا بود ز پهلوی تو بود <E>
<S1> به وفای تو که بر تربت حافظ بگذر <E>
<S2> کز جهان می‌شد و در آرزوی روی تو بود <E>
<S1> دوش می‌آمد و رخساره برافروخته بود <E>
<S2> تا کجا باز دل غمزده‌ای سوخته بود <E>
<S1> رسم عاشق کشی و شيوه شهرآشوبی <E>
<S2> جامه‌ای بود که بر قامت او دوخته بود <E>
<S1> جان عشاق سپند رخ خود می‌دانست <E>
<S2> و آتش چهره بدين کار برافروخته بود <E>
<S1> گر چه می‌گفت که زارت بکشم می‌ديدم <E>
<S2> که نهانش نظری با من دلسوخته بود <E>
<S1> کفر زلفش ره دين می‌زد و آن سنگين دل <E>
<S2> در پی اش مشعلی از چهره برافروخته بود <E>
<S1> دل بسی خون به کف آورد ولی ديده بريخت <E>
<S2> الله الله که تلف کرد و که اندوخته بود <E>
<S1> يار مفروش به دنيا که بسی سود نکرد <E>
<S2> آن که يوسف به زر ناسره بفروخته بود <E>
<S1> گفت و خوش گفت برو خرقه بسوزان حافظ <E>
<S2> يا رب اين قلب شناسی ز که آموخته بود <E>
<S1> يک دو جامم دی سحرگه اتفاق افتاده بود <E>
<S2> و از لب ساقی شرابم در مذاق افتاده بود <E>
<S1> از سر مستی دگر با شاهد عهد شباب <E>
<S2> رجعتی می‌خواستم ليکن طلاق افتاده بود <E>
<S1> در مقامات طريقت هر کجا کرديم سير <E>
<S2> عافيت را با نظربازی فراق افتاده بود <E>
<S1> ساقيا جام دمادم ده که در سير طريق <E>
<S2> هر که عاشق وش نيامد در نفاق افتاده بود <E>
<S1> ای معبر مژده‌ای فرما که دوشم آفتاب <E>
<S2> در شکرخواب صبوحی هم وثاق افتاده بود <E>
<S1> نقش می‌بستم که گيرم گوشه‌ای زان چشم مست <E>
<S2> طاقت و صبر از خم ابروش طاق افتاده بود <E>
<S1> گر نکردی نصرت دين شاه يحيی از کرم <E>
<S2> کار ملک و دين ز نظم و اتساق افتاده بود <E>
<S1> حافظ آن ساعت که اين نظم پريشان می‌نوشت <E>
<S2> طاير فکرش به دام اشتياق افتاده بود <E>
<S1> گوهر مخزن اسرار همان است که بود <E>
<S2> حقه مهر بدان مهر و نشان است که بود <E>
<S1> عاشقان زمره ارباب امانت باشند <E>
<S2> لاجرم چشم گهربار همان است که بود <E>
<S1> از صبا پرس که ما را همه شب تا دم صبح <E>
<S2> بوی زلف تو همان مونس جان است که بود <E>
<S1> طالب لعل و گهر نيست وگرنه خورشيد <E>
<S2> همچنان در عمل معدن و کان است که بود <E>
<S1> کشته غمزه خود را به زيارت درياب <E>
<S2> زان که بيچاره همان دل‌نگران است که بود <E>
<S1> رنگ خون دل ما را که نهان می‌داری <E>
<S2> همچنان در لب لعل تو عيان است که بود <E>
<S1> زلف هندوی تو گفتم که دگر ره نزند <E>
<S2> سال‌ها رفت و بدان سيرت و سان است که بود <E>
<S1> حافظا بازنما قصه خونابه چشم <E>
<S2> که بر اين چشمه همان آب روان است که بود <E>
<S1> ديدم به خواب خوش که به دستم پياله بود <E>
<S2> تعبير رفت و کار به دولت حواله بود <E>
<S1> چهل سال رنج و غصه کشيديم و عاقبت <E>
<S2> تدبير ما به دست شراب دوساله بود <E>
<S1> آن نافه مراد که می‌خواستم ز بخت <E>
<S2> در چين زلف آن بت مشکين کلاله بود <E>
<S1> از دست برده بود خمار غمم سحر <E>
<S2> دولت مساعد آمد و می در پياله بود <E>
<S1> بر آستان ميکده خون می‌خورم مدام <E>
<S2> روزی ما ز خوان قدر اين نواله بود <E>
<S1> هر کو نکاشت مهر و ز خوبی گلی نچيد <E>
<S2> در رهگذار باد نگهبان لاله بود <E>
<S1> بر طرف گلشنم گذر افتاد وقت صبح <E>
<S2> آن دم که کار مرغ سحر آه و ناله بود <E>
<S1> ديديم شعر دلکش حافظ به مدح شاه <E>
<S2> يک بيت از اين قصيده به از صد رساله بود <E>
<S1> آن شاه تندحمله که خورشيد شيرگير <E>
<S2> پيشش به روز معرکه کمتر غزاله بود <E>
<S1> به کوی ميکده يا رب سحر چه مشغله بود <E>
<S2> که جوش شاهد و ساقی و شمع و مشعله بود <E>
<S1> حديث عشق که از حرف و صوت مستغنيست <E>
<S2> به ناله دف و نی در خروش و ولوله بود <E>
<S1> مباحثی که در آن مجلس جنون می‌رفت <E>
<S2> ورای مدرسه و قال و قيل مسله بود <E>
<S1> دل از کرشمه ساقی به شکر بود ولی <E>
<S2> ز نامساعدی بختش اندکی گله بود <E>
<S1> قياس کردم و آن چشم جادوانه مست <E>
<S2> هزار ساحر چون سامريش در گله بود <E>
<S1> بگفتمش به لبم بوسه‌ای حوالت کن <E>
<S2> به خنده گفت کی ات با من اين معامله بود <E>
<S1> ز اخترم نظری سعد در ره است که دوش <E>
<S2> ميان ماه و رخ يار من مقابله بود <E>
<S1> دهان يار که درمان درد حافظ داشت <E>
<S2> فغان که وقت مروت چه تنگ حوصله بود <E>
<S1> آن يار کز او خانه ما جای پری بود <E>
<S2> سر تا قدمش چون پری از عيب بری بود <E>
<S1> دل گفت فروکش کنم اين شهر به بويش <E>
<S2> بيچاره ندانست که يارش سفری بود <E>
<S1> تنها نه ز راز دل من پرده برافتاد <E>
<S2> تا بود فلک شيوه او پرده دری بود <E>
<S1> منظور خردمند من آن ماه که او را <E>
<S2> با حسن ادب شيوه صاحب نظری بود <E>
<S1> از چنگ منش اختر بدمهر به دربرد <E>
<S2> آری چه کنم دولت دور قمری بود <E>
<S1> عذری بنه ای دل که تو درويشی و او را <E>
<S2> در مملکت حسن سر تاجوری بود <E>
<S1> اوقات خوش آن بود که با دوست به سر رفت <E>
<S2> باقی همه بی‌حاصلی و بی‌خبری بود <E>
<S1> خوش بود لب آب و گل و سبزه و نسرين <E>
<S2> افسوس که آن گنج روان رهگذری بود <E>
<S1> خود را بکش ای بلبل از اين رشک که گل را <E>
<S2> با باد صبا وقت سحر جلوه گری بود <E>
<S1> هر گنج سعادت که خدا داد به حافظ <E>
<S2> از يمن دعای شب و ورد سحری بود <E>
<S1> مسلمانان مرا وقتی دلی بود <E>
<S2> که با وی گفتمی گر مشکلی بود <E>
<S1> به گردابی چو می‌افتادم از غم <E>
<S2> به تدبيرش اميد ساحلی بود <E>
<S1> دلی همدرد و ياری مصلحت بين <E>
<S2> که استظهار هر اهل دلی بود <E>
<S1> ز من ضايع شد اندر کوی جانان <E>
<S2> چه دامنگير يا رب منزلی بود <E>
<S1> هنر بی‌عيب حرمان نيست ليکن <E>
<S2> ز من محرومتر کی سالی بود <E>
<S1> بر اين جان پريشان رحمت آريد <E>
<S2> که وقتی کاردانی کاملی بود <E>
<S1> مرا تا عشق تعليم سخن کرد <E>
<S2> حديثم نکته هر محفلی بود <E>
<S1> مگو ديگر که حافظ نکته‌دان است <E>
<S2> که ما ديديم و محکم جاهلی بود <E>
<S1> در ازل هر کو به فيض دولت ارزانی بود <E>
<S2> تا ابد جام مرادش همدم جانی بود <E>
<S1> من همان ساعت که از می خواستم شد توبه کار <E>
<S2> گفتم اين شاخ ار دهد باری پشيمانی بود <E>
<S1> خود گرفتم کافکنم سجاده چون سوسن به دوش <E>
<S2> همچو گل بر خرقه رنگ می مسلمانی بود <E>
<S1> بی چراغ جام در خلوت نمی‌يارم نشست <E>
<S2> زان که کنج اهل دل بايد که نورانی بود <E>
<S1> همت عالی طلب جام مرصع گو مباش <E>
<S2> رند را آب عنب ياقوت رمانی بود <E>
<S1> گر چه بی‌سامان نمايد کار ما سهلش مبين <E>
<S2> کاندر اين کشور گدايی رشک سلطانی بود <E>
<S1> نيک نامی خواهی ای دل با بدان صحبت مدار <E>
<S2> خودپسندی جان من برهان نادانی بود <E>
<S1> مجلس انس و بهار و بحث شعر اندر ميان <E>
<S2> نستدن جام می از جانان گران جانی بود <E>
<S1> دی عزيزی گفت حافظ می‌خورد پنهان شراب <E>
<S2> ای عزيز من نه عيب آن به که پنهانی بود <E>
<S1> کنون که در چمن آمد گل از عدم به وجود <E>
<S2> بنفشه در قدم او نهاد سر به سجود <E>
<S1> بنوش جام صبوحی به ناله دف و چنگ <E>
<S2> ببوس غبغب ساقی به نغمه نی و عود <E>
<S1> به دور گل منشين بی شراب و شاهد و چنگ <E>
<S2> که همچو روز بقا هفته‌ای بود معدود <E>
<S1> شد از خروج رياحين چو آسمان روشن <E>
<S2> زمين به اختر ميمون و طالع مسعود <E>
<S1> ز دست شاهد نازک عذار عيسی دم <E>
<S2> شراب نوش و رها کن حديث عاد و ثمود <E>
<S1> جهان چو خلد برين شد به دور سوسن و گل <E>
<S2> ولی چه سود که در وی نه ممکن است خلود <E>
<S1> چو گل سوار شود بر هوا سليمان وار <E>
<S2> سحر که مرغ درآيد به نغمه داوود <E>
<S1> به باغ تازه کن آيين دين زردشتی <E>
<S2> کنون که لاله برافروخت آتش نمرود <E>
<S1> بخواه جام صبوحی به ياد آصف عهد <E>
<S2> وزير ملک سليمان عماد دين محمود <E>
<S1> بود که مجلس حافظ به يمن تربيتش <E>
<S2> هر آن چه می‌طلبد جمله باشدش موجود <E>
<S1> از ديده خون دل همه بر روی ما رود <E>
<S2> بر روی ما ز ديده چه گويم چه‌ها رود <E>
<S1> ما در درون سينه هوايی نهفته‌ايم <E>
<S2> بر باد اگر رود دل ما زان هوا رود <E>
<S1> خورشيد خاوری کند از رشک جامه چاک <E>
<S2> گر ماه مهرپرور من در قبا رود <E>
<S1> بر خاک راه يار نهاديم روی خويش <E>
<S2> بر روی ما رواست اگر آشنا رود <E>
<S1> سيل است آب ديده و هر کس که بگذرد <E>
<S2> گر خود دلش ز سنگ بود هم ز جا رود <E>
<S1> ما را به آب ديده شب و روز ماجراست <E>
<S2> زان رهگذر که بر سر کويش چرا رود <E>
<S1> حافظ به کوی ميکده دايم به صدق دل <E>
<S2> چون صوفيان صومعه دار از صفا رود <E>
<S1> چو دست بر سر زلفش زنم به تاب رود <E>
<S2> ور آشتی طلبم با سر عتاب رود <E>
<S1> چو ماه نو ره بيچارگان نظاره <E>
<S2> زند به گوشه ابرو و در نقاب رود <E>
<S1> شب شراب خرابم کند به بيداری <E>
<S2> وگر به روز شکايت کنم به خواب رود <E>
<S1> طريق عشق پرآشوب و فتنه است ای دل <E>
<S2> بيفتد آن که در اين راه با شتاب رود <E>
<S1> گدايی در جانان به سلطنت مفروش <E>
<S2> کسی ز سايه اين در به آفتاب رود <E>
<S1> سواد نامه موی سياه چون طی شد <E>
<S2> بياض کم نشود گر صد انتخاب رود <E>
<S1> حباب را چو فتد باد نخوت اندر سر <E>
<S2> کلاه داريش اندر سر شراب رود <E>
<S1> حجاب راه تويی حافظ از ميان برخيز <E>
<S2> خوشا کسی که در اين راه بی‌حجاب رود <E>
<S1> از سر کوی تو هر کو به ملالت برود <E>
<S2> نرود کارش و آخر به خجالت برود <E>
<S1> کاروانی که بود بدرقه‌اش حفظ خدا <E>
<S2> به تجمل بنشيند به جلالت برود <E>
<S1> سالک از نور هدايت ببرد راه به دوست <E>
<S2> که به جايی نرسد گر به ضلالت برود <E>
<S1> کام خود آخر عمر از می و معشوق بگير <E>
<S2> حيف اوقات که يک سر به بطالت برود <E>
<S1> ای دليل دل گمگشته خدا را مددی <E>
<S2> که غريب ار نبرد ره به دلالت ببرد <E>
<S1> حکم مستوری و مستی همه بر خاتم تست <E>
<S2> کس ندانست که آخر به چه حالت برود <E>
<S1> حافظ از چشمه حکمت به کف آور جامی <E>
<S2> بو که از لوح دلت نقش جهالت برود <E>
<S1> هرگزم نقش تو از لوح دل و جان نرود <E>
<S2> هرگز از ياد من آن سرو خرامان نرود <E>
<S1> از دماغ من سرگشته خيال دهنت <E>
<S2> به جفای فلک و غصه دوران نرود <E>
<S1> در ازل بست دلم با سر زلفت پيوند <E>
<S2> تا ابد سر نکشد و از سر پيمان نرود <E>
<S1> هر چه جز بار غمت بر دل مسکين من است <E>
<S2> برود از دل من و از دل من آن نرود <E>
<S1> آن چنان مهر توام در دل و جان جای گرفت <E>
<S2> که اگر سر برود از دل و از جان نرود <E>
<S1> گر رود از پی خوبان دل من معذور است <E>
<S2> درد دارد چه کند کز پی درمان نرود <E>
<S1> هر که خواهد که چو حافظ نشود سرگردان <E>
<S2> دل به خوبان ندهد و از پی ايشان نرود <E>
<S1> خوشا دلی که مدام از پی نظر نرود <E>
<S2> به هر درش که بخوانند بی‌خبر نرود <E>
<S1> طمع در آن لب شيرين نکردنم اولی <E>
<S2> ولی چگونه مگس از پی شکر نرود <E>
<S1> سواد ديده غمديده‌ام به اشک مشوی <E>
<S2> که نقش خال توام هرگز از نظر نرود <E>
<S1> ز من چو باد صبا بوی خود دريغ مدار <E>
<S2> چرا که بی سر زلف توام به سر نرود <E>
<S1> دلا مباش چنين هرزه گرد و هرجايی <E>
<S2> که هيچ کار ز پيشت بدين هنر نرود <E>
<S1> مکن به چشم حقارت نگاه در من مست <E>
<S2> که آبروی شريعت بدين قدر نرود <E>
<S1> من گدا هوس سروقامتی دارم <E>
<S2> که دست در کمرش جز به سيم و زر نرود <E>
<S1> تو کز مکارم اخلاق عالمی دگری <E>
<S2> وفای عهد من از خاطرت به درنرود <E>
<S1> سياه نامه‌تر از خود کسی نمی‌بينم <E>
<S2> چگونه چون قلمم دود دل به سر نرود <E>
<S1> به تاج هدهدم از ره مبر که باز سفيد <E>
<S2> چو باشه در پی هر صيد مختصر نرود <E>
<S1> بيار باده و اول به دست حافظ ده <E>
<S2> به شرط آن که ز مجلس سخن به درنرود <E>
<S1> ساقی حديث سرو و گل و لاله می‌رود <E>
<S2> وين بحث با ثلاثه غساله می‌رود <E>
<S1> می ده که نوعروس چمن حد حسن يافت <E>
<S2> کار اين زمان ز صنعت دلاله می‌رود <E>
<S1> شکرشکن شوند همه طوطيان هند <E>
<S2> زين قند پارسی که به بنگاله می‌رود <E>
<S1> طی مکان ببين و زمان در سلوک شعر <E>
<S2> کاين طفل يک شبه ره يک ساله می‌رود <E>
<S1> آن چشم جادوانه عابدفريب بين <E>
<S2> کش کاروان سحر ز دنباله می‌رود <E>
<S1> از ره مرو به عشوه دنيا که اين عجوز <E>
<S2> مکاره می‌نشيند و محتاله می‌رود <E>
<S1> باد بهار می‌وزد از گلستان شاه <E>
<S2> و از ژاله باده در قدح لاله می‌رود <E>
<S1> حافظ ز شوق مجلس سلطان غياث دين <E>
<S2> غافل مشو که کار تو از ناله می‌رود <E>
<S1> ترسم که اشک در غم ما پرده در شود <E>
<S2> وين راز سر به مهر به عالم سمر شود <E>
<S1> گويند سنگ لعل شود در مقام صبر <E>
<S2> آری شود وليک به خون جگر شود <E>
<S1> خواهم شدن به ميکده گريان و دادخواه <E>
<S2> کز دست غم خلاص من آن جا مگر شود <E>
<S1> از هر کرانه تير دعا کرده‌ام روان <E>
<S2> باشد کز آن ميانه يکی کارگر شود <E>
<S1> ای جان حديث ما بر دلدار بازگو <E>
<S2> ليکن چنان مگو که صبا را خبر شود <E>
<S1> از کيميای مهر تو زر گشت روی من <E>
<S2> آری به يمن لطف شما خاک زر شود <E>
<S1> در تنگنای حيرتم از نخوت رقيب <E>
<S2> يا رب مباد آن که گدا معتبر شود <E>
<S1> بس نکته غير حسن ببايد که تا کسی <E>
<S2> مقبول طبع مردم صاحب نظر شود <E>
<S1> اين سرکشی که کنگره کاخ وصل راست <E>
<S2> سرها بر آستانه او خاک در شود <E>
<S1> حافظ چو نافه سر زلفش به دست توست <E>
<S2> دم درکش ار نه باد صبا را خبر شود <E>
<S1> گر چه بر واعظ شهر اين سخن آسان نشود <E>
<S2> تا ريا ورزد و سالوس مسلمان نشود <E>
<S1> رندی آموز و کرم کن که نه چندان هنر است <E>
<S2> حيوانی که ننوشد می و انسان نشود <E>
<S1> گوهر پاک ببايد که شود قابل فيض <E>
<S2> ور نه هر سنگ و گلی لل و مرجان نشود <E>
<S1> اسم اعظم بکند کار خود ای دل خوش باش <E>
<S2> که به تلبيس و حيل ديو مسلمان نشود <E>
<S1> عشق می‌ورزم و اميد که اين فن شريف <E>
<S2> چون هنرهای دگر موجب حرمان نشود <E>
<S1> دوش می‌گفت که فردا بدهم کام دلت <E>
<S2> سببی ساز خدايا که پشيمان نشود <E>
<S1> حسن خلقی ز خدا می‌طلبم خوی تو را <E>
<S2> تا دگر خاطر ما از تو پريشان نشود <E>
<S1> ذره را تا نبود همت عالی حافظ <E>
<S2> طالب چشمه خورشيد درخشان نشود <E>
<S1> گر من از باغ تو يک ميوه بچينم چه شود <E>
<S2> پيش پايی به چراغ تو ببينم چه شود <E>
<S1> يا رب اندر کنف سايه آن سرو بلند <E>
<S2> گر من سوخته يک دم بنشينم چه شود <E>
<S1> آخر ای خاتم جمشيد همايون آثار <E>
<S2> گر فتد عکس تو بر نقش نگينم چه شود <E>
<S1> واعظ شهر چو مهر ملک و شحنه گزيد <E>
<S2> من اگر مهر نگاری بگزينم چه شود <E>
<S1> عقلم از خانه به دررفت و گر می اين است <E>
<S2> ديدم از پيش که در خانه دينم چه شود <E>
<S1> صرف شد عمر گران مايه به معشوقه و می <E>
<S2> تا از آنم چه به پيش آيد از اينم چه شود <E>
<S1> خواجه دانست که من عاشقم و هيچ نگفت <E>
<S2> حافظ ار نيز بداند که چنينم چه شود <E>
<S1> بخت از دهان دوست نشانم نمی‌دهد <E>
<S2> دولت خبر ز راز نهانم نمی‌دهد <E>
<S1> از بهر بوسه‌ای ز لبش جان همی‌دهم <E>
<S2> اينم همی‌ستاند و آنم نمی‌دهد <E>
<S1> مردم در اين فراق و در آن پرده راه نيست <E>
<S2> يا هست و پرده دار نشانم نمی‌دهد <E>
<S1> زلفش کشيد باد صبا چرخ سفله بين <E>
<S2> کان جا مجال بادوزانم نمی‌دهد <E>
<S1> چندان که بر کنار چو پرگار می‌شدم <E>
<S2> دوران چو نقطه ره به ميانم نمی‌دهد <E>
<S1> شکر به صبر دست دهد عاقبت ولی <E>
<S2> بدعهدی زمانه زمانم نمی‌دهد <E>
<S1> گفتم روم به خواب و ببينم جمال دوست <E>
<S2> حافظ ز آه و ناله امانم نمی‌دهد <E>
<S1> اگر به باده مشکين دلم کشد شايد <E>
<S2> که بوی خير ز زهد ريا نمی‌آيد <E>
<S1> جهانيان همه گر منع من کنند از عشق <E>
<S2> من آن کنم که خداوندگار فرمايد <E>
<S1> طمع ز فيض کرامت مبر که خلق کريم <E>
<S2> گنه ببخشد و بر عاشقان ببخشايد <E>
<S1> مقيم حلقه ذکر است دل بدان اميد <E>
<S2> که حلقه‌ای ز سر زلف يار بگشايد <E>
<S1> تو را که حسن خداداده هست و حجله بخت <E>
<S2> چه حاجت است که مشاطه‌ات بيارايد <E>
<S1> چمن خوش است و هوا دلکش است و می بی‌غش <E>
<S2> کنون بجز دل خوش هيچ در نمی‌بايد <E>
<S1> جميله‌ايست عروس جهان ولی هش دار <E>
<S2> که اين مخدره در عقد کس نمی‌آيد <E>
<S1> به لابه گفتمش ای ماه رخ چه باشد اگر <E>
<S2> به يک شکر ز تو دلخسته‌ای بياسايد <E>
<S1> به خنده گفت که حافظ خدای را مپسند <E>
<S2> که بوسه تو رخ ماه را بيالايد <E>
<S1> گفتم غم تو دارم گفتا غمت سر آيد <E>
<S2> گفتم که ماه من شو گفتا اگر برآيد <E>
<S1> گفتم ز مهرورزان رسم وفا بياموز <E>
<S2> گفتا ز خوبرويان اين کار کمتر آيد <E>
<S1> گفتم که بر خيالت راه نظر ببندم <E>
<S2> گفتا که شب رو است او از راه ديگر آيد <E>
<S1> گفتم که بوی زلفت گمراه عالمم کرد <E>
<S2> گفتا اگر بدانی هم اوت رهبر آيد <E>
<S1> گفتم خوشا هوايی کز باد صبح خيزد <E>
<S2> گفتا خنک نسيمی کز کوی دلبر آيد <E>
<S1> گفتم که نوش لعلت ما را به آرزو کشت <E>
<S2> گفتا تو بندگی کن کو بنده پرور آيد <E>
<S1> گفتم دل رحيمت کی عزم صلح دارد <E>
<S2> گفتا مگوی با کس تا وقت آن درآيد <E>
<S1> گفتم زمان عشرت ديدی که چون سر آمد <E>
<S2> گفتا خموش حافظ کاين غصه هم سر آيد <E>
<S1> بر سر آنم که گر ز دست برآيد <E>
<S2> دست به کاری زنم که غصه سر آيد <E>
<S1> خلوت دل نيست جای صحبت اضداد <E>
<S2> ديو چو بيرون رود فرشته درآيد <E>
<S1> صحبت حکام ظلمت شب يلداست <E>
<S2> نور ز خورشيد جوی بو که برآيد <E>
<S1> بر در ارباب بی‌مروت دنيا <E>
<S2> چند نشينی که خواجه کی به درآيد <E>
<S1> ترک گدايی مکن که گنج بيابی <E>
<S2> از نظر ره روی که در گذر آيد <E>
<S1> صالح و طالح متاع خويش نمودند <E>
<S2> تا که قبول افتد و که در نظر آيد <E>
<S1> بلبل عاشق تو عمر خواه که آخر <E>
<S2> باغ شود سبز و شاخ گل به بر آيد <E>
<S1> غفلت حافظ در اين سراچه عجب نيست <E>
<S2> هر که به ميخانه رفت بی‌خبر آيد <E>
<S1> دست از طلب ندارم تا کام من برآيد <E>
<S2> يا تن رسد به جانان يا جان ز تن برآيد <E>
<S1> بگشای تربتم را بعد از وفات و بنگر <E>
<S2> کز آتش درونم دود از کفن برآيد <E>
<S1> بنمای رخ که خلقی واله شوند و حيران <E>
<S2> بگشای لب که فرياد از مرد و زن برآيد <E>
<S1> جان بر لب است و حسرت در دل که از لبانش <E>
<S2> نگرفته هيچ کامی جان از بدن برآيد <E>
<S1> از حسرت دهانش آمد به تنگ جانم <E>
<S2> خود کام تنگدستان کی زان دهن برآيد <E>
<S1> گويند ذکر خيرش در خيل عشقبازان <E>
<S2> هر جا که نام حافظ در انجمن برآيد <E>
<S1> چو آفتاب می از مشرق پياله برآيد <E>
<S2> ز باغ عارض ساقی هزار لاله برآيد <E>
<S1> نسيم در سر گل بشکند کلاله سنبل <E>
<S2> چو از ميان چمن بوی آن کلاله برآيد <E>
<S1> حکايت شب هجران نه آن حکايت حاليست <E>
<S2> که شمه‌ای ز بيانش به صد رساله برآيد <E>
<S1> ز گرد خوان نگون فلک طمع نتوان داشت <E>
<S2> که بی ملالت صد غصه يک نواله برآيد <E>
<S1> به سعی خود نتوان برد پی به گوهر مقصود <E>
<S2> خيال باشد کاين کار بی حواله برآيد <E>
<S1> گرت چو نوح نبی صبر هست در غم طوفان <E>
<S2> بلا بگردد و کام هزارساله برآيد <E>
<S1> نسيم زلف تو چون بگذرد به تربت حافظ <E>
<S2> ز خاک کالبدش صد هزار لاله برآيد <E>
<S1> زهی خجسته زمانی که يار بازآيد <E>
<S2> به کام غمزدگان غمگسار بازآيد <E>
<S1> به پيش خيل خيالش کشيدم ابلق چشم <E>
<S2> بدان اميد که آن شهسوار بازآيد <E>
<S1> اگر نه در خم چوگان او رود سر من <E>
<S2> ز سر نگويم و سر خود چه کار بازآيد <E>
<S1> مقيم بر سر راهش نشسته‌ام چون گرد <E>
<S2> بدان هوس که بدين رهگذار بازآيد <E>
<S1> دلی که با سر زلفين او قراری داد <E>
<S2> گمان مبر که بدان دل قرار بازآيد <E>
<S1> چه جورها که کشيدند بلبلان از دی <E>
<S2> به بوی آن که دگر نوبهار بازآيد <E>
<S1> ز نقش بند قضا هست اميد آن حافظ <E>
<S2> که همچو سرو به دستم نگار بازآيد <E>
<S1> اگر آن طاير قدسی ز درم بازآيد <E>
<S2> عمر بگذشته به پيرانه سرم بازآيد <E>
<S1> دارم اميد بر اين اشک چو باران که دگر <E>
<S2> برق دولت که برفت از نظرم بازآيد <E>
<S1> آن که تاج سر من خاک کف پايش بود <E>
<S2> از خدا می‌طلبم تا به سرم بازآيد <E>
<S1> خواهم اندر عقبش رفت به ياران عزيز <E>
<S2> شخصم ار بازنيايد خبرم بازآيد <E>
<S1> گر نثار قدم يار گرامی نکنم <E>
<S2> گوهر جان به چه کار دگرم بازآيد <E>
<S1> کوس نودولتی از بام سعادت بزنم <E>
<S2> گر ببينم که مه نوسفرم بازآيد <E>
<S1> مانعش غلغل چنگ است و شکرخواب صبوح <E>
<S2> ور نه گر بشنود آه سحرم بازآيد <E>
<S1> آرزومند رخ شاه چو ماهم حافظ <E>
<S2> همتی تا به سلامت ز درم بازآيد <E>
<S1> نفس برآمد و کام از تو بر نمی‌آيد <E>
<S2> فغان که بخت من از خواب در نمی‌آيد <E>
<S1> صبا به چشم من انداخت خاکی از کويش <E>
<S2> که آب زندگيم در نظر نمی‌آيد <E>
<S1> قد بلند تو را تا به بر نمی‌گيرم <E>
<S2> درخت کام و مرادم به بر نمی‌آيد <E>
<S1> مگر به روی دلارای يار ما ور نی <E>
<S2> به هيچ وجه دگر کار بر نمی‌آيد <E>
<S1> مقيم زلف تو شد دل که خوش سوادی ديد <E>
<S2> وز آن غريب بلاکش خبر نمی‌آيد <E>
<S1> ز شست صدق گشادم هزار تير دعا <E>
<S2> ولی چه سود يکی کارگر نمی‌آيد <E>
<S1> بسم حکايت دل هست با نسيم سحر <E>
<S2> ولی به بخت من امشب سحر نمی‌آيد <E>
<S1> در اين خيال به سر شد زمان عمر و هنوز <E>
<S2> بلای زلف سياهت به سر نمی‌آيد <E>
<S1> ز بس که شد دل حافظ رميده از همه کس <E>
<S2> کنون ز حلقه زلفت به در نمی‌آيد <E>
<S1> جهان بر ابروی عيد از هلال وسمه کشيد <E>
<S2> هلال عيد در ابروی يار بايد ديد <E>
<S1> شکسته گشت چو پشت هلال قامت من <E>
<S2> کمان ابروی يارم چو وسمه بازکشيد <E>
<S1> مگر نسيم خطت صبح در چمن بگذشت <E>
<S2> که گل به بوی تو بر تن چو صبح جامه دريد <E>
<S1> نبود چنگ و رباب و نبيد و عود که بود <E>
<S2> گل وجود من آغشته گلاب و نبيد <E>
<S1> بيا که با تو بگويم غم ملالت دل <E>
<S2> چرا که بی تو ندارم مجال گفت و شنيد <E>
<S1> بهای وصل تو گر جان بود خريدارم <E>
<S2> که جنس خوب مبصر به هر چه ديد خريد <E>
<S1> چو ماه روی تو در شام زلف می‌ديدم <E>
<S2> شبم به روی تو روشن چو روز می‌گرديد <E>
<S1> به لب رسيد مرا جان و برنيامد کام <E>
<S2> به سر رسيد اميد و طلب به سر نرسيد <E>
<S1> ز شوق روی تو حافظ نوشت حرفی چند <E>
<S2> بخوان ز نظمش و در گوش کن چو مرواريد <E>
<S1> رسيد مژده که آمد بهار و سبزه دميد <E>
<S2> وظيفه گر برسد مصرفش گل است و نبيد <E>
<S1> صفير مرغ برآمد بط شراب کجاست <E>
<S2> فغان فتاد به بلبل نقاب گل که کشيد <E>
<S1> ز ميوه‌های بهشتی چه ذوق دريابد <E>
<S2> هر آن که سيب زنخدان شاهدی نگزيد <E>
<S1> مکن ز غصه شکايت که در طريق طلب <E>
<S2> به راحتی نرسيد آن که زحمتی نکشيد <E>
<S1> ز روی ساقی مه وش گلی بچين امروز <E>
<S2> که گرد عارض بستان خط بنفشه دميد <E>
<S1> چنان کرشمه ساقی دلم ز دست ببرد <E>
<S2> که با کسی دگرم نيست برگ گفت و شنيد <E>
<S1> من اين مرقع رنگين چو گل بخواهم سوخت <E>
<S2> که پير باده فروشش به جرعه‌ای نخريد <E>
<S1> بهار می‌گذرد دادگسترا درياب <E>
<S2> که رفت موسم و حافظ هنوز می‌نچشيد <E>
<S1> ابر آذاری برآمد باد نوروزی وزيد <E>
<S2> وجه می می‌خواهم و مطرب که می‌گويد رسيد <E>
<S1> شاهدان در جلوه و من شرمسار کيسه‌ام <E>
<S2> بار عشق و مفلسی صعب است می‌بايد کشيد <E>
<S1> قحط جود است آبروی خود نمی‌بايد فروخت <E>
<S2> باده و گل از بهای خرقه می‌بايد خريد <E>
<S1> گوييا خواهد گشود از دولتم کاری که دوش <E>
<S2> من همی‌کردم دعا و صبح صادق می‌دميد <E>
<S1> با لبی و صد هزاران خنده آمد گل به باغ <E>
<S2> از کريمی گوييا در گوشه‌ای بويی شنيد <E>
<S1> دامنی گر چاک شد در عالم رندی چه باک <E>
<S2> جامه‌ای در نيک نامی نيز می‌بايد دريد <E>
<S1> اين لطايف کز لب لعل تو من گفتم که گفت <E>
<S2> وين تطاول کز سر زلف تو من ديدم که ديد <E>
<S1> عدل سلطان گر نپرسد حال مظلومان عشق <E>
<S2> گوشه گيران را ز آسايش طمع بايد بريد <E>
<S1> تير عاشق کش ندانم بر دل حافظ که زد <E>
<S2> اين قدر دانم که از شعر ترش خون می‌چکيد <E>
<S1> معاشران ز حريف شبانه ياد آريد <E>
<S2> حقوق بندگی مخلصانه ياد آريد <E>
<S1> به وقت سرخوشی از آه و ناله عشاق <E>
<S2> به صوت و نغمه چنگ و چغانه ياد آريد <E>
<S1> چو لطف باده کند جلوه در رخ ساقی <E>
<S2> ز عاشقان به سرود و ترانه ياد آريد <E>
<S1> چو در ميان مراد آوريد دست اميد <E>
<S2> ز عهد صحبت ما در ميانه ياد آريد <E>
<S1> سمند دولت اگر چند سرکشيده رود <E>
<S2> ز همرهان به سر تازيانه ياد آريد <E>
<S1> نمی‌خوريد زمانی غم وفاداران <E>
<S2> ز بی‌وفايی دور زمانه ياد آريد <E>
<S1> به وجه مرحمت ای ساکنان صدر جلال <E>
<S2> ز روی حافظ و اين آستانه ياد آريد <E>
<S1> بيا که رايت منصور پادشاه رسيد <E>
<S2> نويد فتح و بشارت به مهر و ماه رسيد <E>
<S1> جمال بخت ز روی ظفر نقاب انداخت <E>
<S2> کمال عدل به فرياد دادخواه رسيد <E>
<S1> سپهر دور خوش اکنون کند که ماه آمد <E>
<S2> جهان به کام دل اکنون رسد که شاه رسيد <E>
<S1> ز قاطعان طريق اين زمان شوند ايمن <E>
<S2> قوافل دل و دانش که مرد راه رسيد <E>
<S1> عزيز مصر به رغم برادران غيور <E>
<S2> ز قعر چاه برآمد به اوج ماه رسيد <E>
<S1> کجاست صوفی دجال فعل ملحدشکل <E>
<S2> بگو بسوز که مهدی دين پناه رسيد <E>
<S1> صبا بگو که چه‌ها بر سرم در اين غم عشق <E>
<S2> ز آتش دل سوزان و دود آه رسيد <E>
<S1> ز شوق روی تو شاها بدين اسير فراق <E>
<S2> همان رسيد کز آتش به برگ کاه رسيد <E>
<S1> مرو به خواب که حافظ به بارگاه قبول <E>
<S2> ز ورد نيم شب و درس صبحگاه رسيد <E>
<S1> بوی خوش تو هر که ز باد صبا شنيد <E>
<S2> از يار آشنا سخن آشنا شنيد <E>
<S1> ای شاه حسن چشم به حال گدا فکن <E>
<S2> کاين گوش بس حکايت شاه و گدا شنيد <E>
<S1> خوش می‌کنم به باده مشکين مشام جان <E>
<S2> کز دلق پوش صومعه بوی ريا شنيد <E>
<S1> سر خدا که عارف سالک به کس نگفت <E>
<S2> در حيرتم که باده فروش از کجا شنيد <E>
<S1> يا رب کجاست محرم رازی که يک زمان <E>
<S2> دل شرح آن دهد که چه گفت و چه‌ها شنيد <E>
<S1> اينش سزا نبود دل حق گزار من <E>
<S2> کز غمگسار خود سخن ناسزا شنيد <E>
<S1> محروم اگر شدم ز سر کوی او چه شد <E>
<S2> از گلشن زمانه که بوی وفا شنيد <E>
<S1> ساقی بيا که عشق ندا می‌کند بلند <E>
<S2> کان کس که گفت قصه ما هم ز ما شنيد <E>
<S1> ما باده زير خرقه نه امروز می‌خوريم <E>
<S2> صد بار پير ميکده اين ماجرا شنيد <E>
<S1> ما می به بانگ چنگ نه امروز می‌کشيم <E>
<S2> بس دور شد که گنبد چرخ اين صدا شنيد <E>
<S1> پند حکيم محض صواب است و عين خير <E>
<S2> فرخنده آن کسی که به سمع رضا شنيد <E>
<S1> حافظ وظيفه تو دعا گفتن است و بس <E>
<S2> دربند آن مباش که نشنيد يا شنيد <E>
<S1> معاشران گره از زلف يار باز کنيد <E>
<S2> شبی خوش است بدين قصه‌اش دراز کنيد <E>
<S1> حضور خلوت انس است و دوستان جمعند <E>
<S2> و ان يکاد بخوانيد و در فراز کنيد <E>
<S1> رباب و چنگ به بانگ بلند می‌گويند <E>
<S2> که گوش هوش به پيغام اهل راز کنيد <E>
<S1> به جان دوست که غم پرده بر شما ندرد <E>
<S2> گر اعتماد بر الطاف کارساز کنيد <E>
<S1> ميان عاشق و معشوق فرق بسيار است <E>
<S2> چو يار ناز نمايد شما نياز کنيد <E>
<S1> نخست موعظه پير صحبت اين حرف است <E>
<S2> که از مصاحب ناجنس احتراز کنيد <E>
<S1> هر آن کسی که در اين حلقه نيست زنده به عشق <E>
<S2> بر او نمرده به فتوای من نماز کنيد <E>
<S1> وگر طلب کند انعامی از شما حافظ <E>
<S2> حوالتش به لب يار دلنواز کنيد <E>
<S1> الا ای طوطی گويای اسرار <E>
<S2> مبادا خاليت شکر ز منقار <E>
<S1> سرت سبز و دلت خوش باد جاويد <E>
<S2> که خوش نقشی نمودی از خط يار <E>
<S1> سخن سربسته گفتی با حريفان <E>
<S2> خدا را زين معما پرده بردار <E>
<S1> به روی ما زن از ساغر گلابی <E>
<S2> که خواب آلوده‌ايم ای بخت بيدار <E>
<S1> چه ره بود اين که زد در پرده مطرب <E>
<S2> که می‌رقصند با هم مست و هشيار <E>
<S1> از آن افيون که ساقی در می‌افکند <E>
<S2> حريفان را نه سر ماند نه دستار <E>
<S1> سکندر را نمی‌بخشند آبی <E>
<S2> به زور و زر ميسر نيست اين کار <E>
<S1> بيا و حال اهل درد بشنو <E>
<S2> به لفظ اندک و معنی بسيار <E>
<S1> بت چينی عدوی دين و دل‌هاست <E>
<S2> خداوندا دل و دينم نگه دار <E>
<S1> به مستوران مگو اسرار مستی <E>
<S2> حديث جان مگو با نقش ديوار <E>
<S1> به يمن دولت منصور شاهی <E>
<S2> علم شد حافظ اندر نظم اشعار <E>
<S1> خداوندی به جای بندگان کرد <E>
<S2> خداوندا ز آفاتش نگه دار <E>
<S1> عيد است و آخر گل و ياران در انتظار <E>
<S2> ساقی به روی شاه ببين ماه و می بيار <E>
<S1> دل برگرفته بودم از ايام گل ولی <E>
<S2> کاری بکرد همت پاکان روزه دار <E>
<S1> دل در جهان مبند و به مستی سال کن <E>
<S2> از فيض جام و قصه جمشيد کامگار <E>
<S1> جز نقد جان به دست ندارم شراب کو <E>
<S2> کان نيز بر کرشمه ساقی کنم نثار <E>
<S1> خوش دولتيست خرم و خوش خسروی کريم <E>
<S2> يا رب ز چشم زخم زمانش نگاه دار <E>
<S1> می خور به شعر بنده که زيبی دگر دهد <E>
<S2> جام مرصع تو بدين در شاهوار <E>
<S1> گر فوت شد سحور چه نقصان صبوح هست <E>
<S2> از می کنند روزه گشا طالبان يار <E>
<S1> زان جا که پرده پوشی عفو کريم توست <E>
<S2> بر قلب ما ببخش که نقديست کم عيار <E>
<S1> ترسم که روز حشر عنان بر عنان رود <E>
<S2> تسبيح شيخ و خرقه رند شرابخوار <E>
<S1> حافظ چو رفت روزه و گل نيز می‌رود <E>
<S2> ناچار باده نوش که از دست رفت کار <E>
<S1> صبا ز منزل جانان گذر دريغ مدار <E>
<S2> وز او به عاشق بی‌دل خبر دريغ مدار <E>
<S1> به شکر آن که شکفتی به کام بخت ای گل <E>
<S2> نسيم وصل ز مرغ سحر دريغ مدار <E>
<S1> حريف عشق تو بودم چو ماه نو بودی <E>
<S2> کنون که ماه تمامی نظر دريغ مدار <E>
<S1> جهان و هر چه در او هست سهل و مختصر است <E>
<S2> ز اهل معرفت اين مختصر دريغ مدار <E>
<S1> کنون که چشمه قند است لعل نوشينت <E>
<S2> سخن بگوی و ز طوطی شکر دريغ مدار <E>
<S1> مکارم تو به آفاق می‌برد شاعر <E>
<S2> از او وظيفه و زاد سفر دريغ مدار <E>
<S1> چو ذکر خير طلب می‌کنی سخن اين است <E>
<S2> که در بهای سخن سيم و زر دريغ مدار <E>
<S1> غبار غم برود حال خوش شود حافظ <E>
<S2> تو آب ديده از اين رهگذر دريغ مدار <E>
<S1> ای صبا نکهتی از کوی فلانی به من آر <E>
<S2> زار و بيمار غمم راحت جانی به من آر <E>
<S1> قلب بی‌حاصل ما را بزن اکسير مراد <E>
<S2> يعنی از خاک در دوست نشانی به من آر <E>
<S1> در کمينگاه نظر با دل خويشم جنگ است <E>
<S2> ز ابرو و غمزه او تير و کمانی به من آر <E>
<S1> در غريبی و فراق و غم دل پير شدم <E>
<S2> ساغر می ز کف تازه جوانی به من آر <E>
<S1> منکران را هم از اين می دو سه ساغر بچشان <E>
<S2> وگر ايشان نستانند روانی به من آر <E>
<S1> ساقيا عشرت امروز به فردا مفکن <E>
<S2> يا ز ديوان قضا خط امانی به من آر <E>
<S1> دلم از دست بشد دوش چو حافظ می‌گفت <E>
<S2> کای صبا نکهتی از کوی فلانی به من آر <E>
<S1> ای صبا نکهتی از خاک ره يار بيار <E>
<S2> ببر اندوه دل و مژده دلدار بيار <E>
<S1> نکته‌ای روح فزا از دهن دوست بگو <E>
<S2> نامه‌ای خوش خبر از عالم اسرار بيار <E>
<S1> تا معطر کنم از لطف نسيم تو مشام <E>
<S2> شمه‌ای از نفحات نفس يار بيار <E>
<S1> به وفای تو که خاک ره آن يار عزيز <E>
<S2> بی غباری که پديد آيد از اغيار بيار <E>
<S1> گردی از رهگذر دوست به کوری رقيب <E>
<S2> بهر آسايش اين ديده خونبار بيار <E>
<S1> خامی و ساده دلی شيوه جانبازان نيست <E>
<S2> خبری از بر آن دلبر عيار بيار <E>
<S1> شکر آن را که تو در عشرتی ای مرغ چمن <E>
<S2> به اسيران قفس مژده گلزار بيار <E>
<S1> کام جان تلخ شد از صبر که کردم بی دوست <E>
<S2> عشوه‌ای زان لب شيرين شکربار بيار <E>
<S1> روزگاريست که دل چهره مقصود نديد <E>
<S2> ساقيا آن قدح آينه کردار بيار <E>
<S1> دلق حافظ به چه ارزد به می‌اش رنگين کن <E>
<S2> وان گهش مست و خراب از سر بازار بيار <E>
<S1> روی بنمای و وجود خودم از ياد ببر <E>
<S2> خرمن سوختگان را همه گو باد ببر <E>
<S1> ما چو داديم دل و ديده به طوفان بلا <E>
<S2> گو بيا سيل غم و خانه ز بنياد ببر <E>
<S1> زلف چون عنبر خامش که ببويد هيهات <E>
<S2> ای دل خام طمع اين سخن از ياد ببر <E>
<S1> سينه گو شعله آتشکده فارس بکش <E>
<S2> ديده گو آب رخ دجله بغداد ببر <E>
<S1> دولت پير مغان باد که باقی سهل است <E>
<S2> ديگری گو برو و نام من از ياد ببر <E>
<S1> سعی نابرده در اين راه به جايی نرسی <E>
<S2> مزد اگر می‌طلبی طاعت استاد ببر <E>
<S1> روز مرگم نفسی وعده ديدار بده <E>
<S2> وان گهم تا به لحد فارغ و آزاد ببر <E>
<S1> دوش می‌گفت به مژگان درازت بکشم <E>
<S2> يا رب از خاطرش انديشه بيداد ببر <E>
<S1> حافظ انديشه کن از نازکی خاطر يار <E>
<S2> برو از درگهش اين ناله و فرياد ببر <E>
<S1> شب وصل است و طی شد نامه هجر <E>
<S2> سلام فيه حتی مطلع الفجر <E>
<S1> دلا در عاشقی ثابت قدم باش <E>
<S2> که در اين ره نباشد کار بی اجر <E>
<S1> من از رندی نخواهم کرد توبه <E>
<S2> و لو آذيتنی بالهجر و الحجر <E>
<S1> برآی ای صبح روشن دل خدا را <E>
<S2> که بس تاريک می‌بينم شب هجر <E>
<S1> دلم رفت و نديدم روی دلدار <E>
<S2> فغان از اين تطاول آه از اين زجر <E>
<S1> وفا خواهی جفاکش باش حافظ <E>
<S2> فان الربح و الخسران فی التجر <E>
<S1> گر بود عمر به ميخانه رسم بار دگر <E>
<S2> بجز از خدمت رندان نکنم کار دگر <E>
<S1> خرم آن روز که با ديده گريان بروم <E>
<S2> تا زنم آب در ميکده يک بار دگر <E>
<S1> معرفت نيست در اين قوم خدا را سببی <E>
<S2> تا برم گوهر خود را به خريدار دگر <E>
<S1> يار اگر رفت و حق صحبت ديرين نشناخت <E>
<S2> حاش لله که روم من ز پی يار دگر <E>
<S1> گر مساعد شودم دايره چرخ کبود <E>
<S2> هم به دست آورمش باز به پرگار دگر <E>
<S1> عافيت می‌طلبد خاطرم ار بگذارند <E>
<S2> غمزه شوخش و آن طره طرار دگر <E>
<S1> راز سربسته ما بين که به دستان گفتند <E>
<S2> هر زمان با دف و نی بر سر بازار دگر <E>
<S1> هر دم از درد بنالم که فلک هر ساعت <E>
<S2> کندم قصد دل ريش به آزار دگر <E>
<S1> بازگويم نه در اين واقعه حافظ تنهاست <E>
<S2> غرقه گشتند در اين باديه بسيار دگر <E>
<S1> ای خرم از فروغ رخت لاله زار عمر <E>
<S2> بازآ که ريخت بی گل رويت بهار عمر <E>
<S1> از ديده گر سرشک چو باران چکد رواست <E>
<S2> کاندر غمت چو برق بشد روزگار عمر <E>
<S1> اين يک دو دم که مهلت ديدار ممکن است <E>
<S2> درياب کار ما که نه پيداست کار عمر <E>
<S1> تا کی می صبوح و شکرخواب بامداد <E>
<S2> هشيار گرد هان که گذشت اختيار عمر <E>
<S1> دی در گذار بود و نظر سوی ما نکرد <E>
<S2> بيچاره دل که هيچ نديد از گذار عمر <E>
<S1> انديشه از محيط فنا نيست هر که را <E>
<S2> بر نقطه دهان تو باشد مدار عمر <E>
<S1> در هر طرف که ز خيل حوادث کمين‌گهيست <E>
<S2> زان رو عنان گسسته دواند سوار عمر <E>
<S1> بی عمر زنده‌ام من و اين بس عجب مدار <E>
<S2> روز فراق را که نهد در شمار عمر <E>
<S1> حافظ سخن بگوی که بر صفحه جهان <E>
<S2> اين نقش ماند از قلمت يادگار عمر <E>
<S1> ديگر ز شاخ سرو سهی بلبل صبور <E>
<S2> گلبانگ زد که چشم بد از روی گل به دور <E>
<S1> ای گلبشکر آن که تويی پادشاه حسن <E>
<S2> با بلبلان بی‌دل شيدا مکن غرور <E>
<S1> از دست غيبت تو شکايت نمی‌کنم <E>
<S2> تا نيست غيبتی نبود لذت حضور <E>
<S1> گر ديگران به عيش و طرب خرمند و شاد <E>
<S2> ما را غم نگار بود مايه سرور <E>
<S1> زاهد اگر به حور و قصور است اميدوار <E>
<S2> ما را شرابخانه قصور است و يار حور <E>
<S1> می خور به بانگ چنگ و مخور غصه ور کسی <E>
<S2> گويد تو را که باده مخور گو هوالغفور <E>
<S1> حافظ شکايت از غم هجران چه می‌کنی <E>
<S2> در هجر وصل باشد و در ظلمت است نور <E>
<S1> يوسف گمگشته بازآيد به کنعان غم مخور <E>
<S2> کلبه احزان شود روزی گلستان غم مخور <E>
<S1> ای دل غمديده حالت به شود دل بد مکن <E>
<S2> وين سر شوريده بازآيد به سامان غم مخور <E>
<S1> گر بهار عمر باشد باز بر تخت چمن <E>
<S2> چتر گل در سر کشی ای مرغ خوشخوان غم مخور <E>
<S1> دور گردون گر دو روزی بر مراد ما نرفت <E>
<S2> دايما يک سان نباشد حال دوران غم مخور <E>
<S1> هان مشو نوميد چون واقف نه‌ای از سر غيب <E>
<S2> باشد اندر پرده بازی‌های پنهان غم مخور <E>
<S1> ای دل ار سيل فنا بنياد هستی برکند <E>
<S2> چون تو را نوح است کشتيبان ز طوفان غم مخور <E>
<S1> در بيابان گر به شوق کعبه خواهی زد قدم <E>
<S2> سرزنش‌ها گر کند خار مغيلان غم مخور <E>
<S1> گر چه منزل بس خطرناک است و مقصد بس بعيد <E>
<S2> هيچ راهی نيست کان را نيست پايان غم مخور <E>
<S1> حال ما در فرقت جانان و ابرام رقيب <E>
<S2> جمله می‌داند خدای حال گردان غم مخور <E>
<S1> حافظا در کنج فقر و خلوت شب‌های تار <E>
<S2> تا بود وردت دعا و درس قرآن غم مخور <E>
<S1> نصيحتی کنمت بشنو و بهانه مگير <E>
<S2> هر آن چه ناصح مشفق بگويدت بپذير <E>
<S1> ز وصل روی جوانان تمتعی بردار <E>
<S2> که در کمينگه عمر است مکر عالم پير <E>
<S1> نعيم هر دو جهان پيش عاشقان بجوی <E>
<S2> که اين متاع قليل است و آن عطای کثير <E>
<S1> معاشری خوش و رودی بساز می‌خواهم <E>
<S2> که درد خويش بگويم به ناله بم و زير <E>
<S1> بر آن سرم که ننوشم می و گنه نکنم <E>
<S2> اگر موافق تدبير من شود تقدير <E>
<S1> چو قسمت ازلی بی حضور ما کردند <E>
<S2> گر اندکی نه به وفق رضاست خرده مگير <E>
<S1> چو لاله در قدحم ريز ساقيا می و مشک <E>
<S2> که نقش خال نگارم نمی‌رود ز ضمير <E>
<S1> بيار ساغر در خوشاب ای ساقی <E>
<S2> حسود گو کرم آصفی ببين و بمير <E>
<S1> به عزم توبه نهادم قدح ز کف صد بار <E>
<S2> ولی کرشمه ساقی نمی‌کند تقصير <E>
<S1> می دوساله و محبوب چارده ساله <E>
<S2> همين بس است مرا صحبت صغير و کبير <E>
<S1> دل رميده ما را که پيش می‌گيرد <E>
<S2> خبر دهيد به مجنون خسته از زنجير <E>
<S1> حديث توبه در اين بزمگه مگو حافظ <E>
<S2> که ساقيان کمان ابرويت زنند به تير <E>
<S1> روی بنما و مرا گو که ز جان دل برگير <E>
<S2> پيش شمع آتش پروا نه به جان گو درگير <E>
<S1> در لب تشنه ما بين و مدار آب دريغ <E>
<S2> بر سر کشته خويش آی و ز خاکش برگير <E>
<S1> ترک درويش مگير ار نبود سيم و زرش <E>
<S2> در غمت سيم شمار اشک و رخش را زر گير <E>
<S1> چنگ بنواز و بساز ار نبود عود چه باک <E>
<S2> آتشم عشق و دلم عود و تنم مجمر گير <E>
<S1> در سماع آی و ز سر خرقه برانداز و برقص <E>
<S2> ور نه با گوشه رو و خرقه ما در سر گير <E>
<S1> صوف برکش ز سر و باده صافی درکش <E>
<S2> سيم درباز و به زر سيمبری در بر گير <E>
<S1> دوست گو يار شو و هر دو جهان دشمن باش <E>
<S2> بخت گو پشت مکن روی زمين لشکر گير <E>
<S1> ميل رفتن مکن ای دوست دمی با ما باش <E>
<S2> بر لب جوی طرب جوی و به کف ساغر گير <E>
<S1> رفته گير از برم وز آتش و آب دل و چشم <E>
<S2> گونه‌ام زرد و لبم خشک و کنارم تر گير <E>
<S1> حافظ آراسته کن بزم و بگو واعظ را <E>
<S2> که ببين مجلسم و ترک سر منبر گير <E>
<S1> هزار شکر که ديدم به کام خويشت باز <E>
<S2> ز روی صدق و صفا گشته با دلم دمساز <E>
<S1> روندگان طريقت ره بلا سپرند <E>
<S2> رفيق عشق چه غم دارد از نشيب و فراز <E>
<S1> غم حبيب نهان به ز گفت و گوی رقيب <E>
<S2> که نيست سينه ارباب کينه محرم راز <E>
<S1> اگر چه حسن تو از عشق غير مستغنيست <E>
<S2> من آن نيم که از اين عشقبازی آيم باز <E>
<S1> چه گويمت که ز سوز درون چه می‌بينم <E>
<S2> ز اشک پرس حکايت که من نيم غماز <E>
<S1> چه فتنه بود که مشاطه قضا انگيخت <E>
<S2> که کرد نرگس مستش سيه به سرمه ناز <E>
<S1> بدين سپاس که مجلس منور است به دوست <E>
<S2> گرت چو شمع جفايی رسد بسوز و بساز <E>
<S1> غرض کرشمه حسن است ور نه حاجت نيست <E>
<S2> جمال دولت محمود را به زلف اياز <E>
<S1> غزل سرايی ناهيد صرفه‌ای نبرد <E>
<S2> در آن مقام که حافظ برآورد آواز <E>
<S1> منم که ديده به ديدار دوست کردم باز <E>
<S2> چه شکر گويمت ای کارساز بنده نواز <E>
<S1> نيازمند بلا گو رخ از غبار مشوی <E>
<S2> که کيميای مراد است خاک کوی نياز <E>
<S1> ز مشکلات طريقت عنان متاب ای دل <E>
<S2> که مرد راه نينديشد از نشيب و فراز <E>
<S1> طهارت ار نه به خون جگر کند عاشق <E>
<S2> به قول مفتی عشقش درست نيست نماز <E>
<S1> در اين مقام مجازی بجز پياله مگير <E>
<S2> در اين سراچه بازيچه غير عشق مباز <E>
<S1> به نيم بوسه دعايی بخر ز اهل دلی <E>
<S2> که کيد دشمنت از جان و جسم دارد باز <E>
<S1> فکند زمزمه عشق در حجاز و عراق <E>
<S2> نوای بانگ غزل‌های حافظ از شيراز <E>
<S1> ای سرو ناز حسن که خوش می‌روی به ناز <E>
<S2> عشاق را به ناز تو هر لحظه صد نياز <E>
<S1> فرخنده باد طلعت خوبت که در ازل <E>
<S2> ببريده‌اند بر قد سروت قبای ناز <E>
<S1> آن را که بوی عنبر زلف تو آرزوست <E>
<S2> چون عود گو بر آتش سودا بسوز و ساز <E>
<S1> پروانه را ز شمع بود سوز دل ولی <E>
<S2> بی شمع عارض تو دلم را بود گداز <E>
<S1> صوفی که بی تو توبه ز می کرده بود دوش <E>
<S2> بشکست عهد چون در ميخانه ديد باز <E>
<S1> از طعنه رقيب نگردد عيار من <E>
<S2> چون زر اگر برند مرا در دهان گاز <E>
<S1> دل کز طواف کعبه کويت وقوف يافت <E>
<S2> از شوق آن حريم ندارد سر حجاز <E>
<S1> هر دم به خون ديده چه حاجت وضو چو نيست <E>
<S2> بی طاق ابروی تو نماز مرا جواز <E>
<S1> چون باده باز بر سر خم رفت کف زنان <E>
<S2> حافظ که دوش از لب ساقی شنيد راز <E>
<S1> درآ که در دل خسته توان درآيد باز <E>
<S2> بيا که در تن مرده روان درآيد باز <E>
<S1> بيا که فرقت تو چشم من چنان در بست <E>
<S2> که فتح باب وصالت مگر گشايد باز <E>
<S1> غمی که چون سپه زنگ ملک دل بگرفت <E>
<S2> ز خيل شادی روم رخت زدايد باز <E>
<S1> به پيش آينه دل هر آن چه می‌دارم <E>
<S2> بجز خيال جمالت نمی‌نمايد باز <E>
<S1> بدان مثل که شب آبستن است روز از تو <E>
<S2> ستاره می‌شمرم تا که شب چه زايد باز <E>
<S1> بيا که بلبل مطبوع خاطر حافظ <E>
<S2> به بوی گلبن وصل تو می‌سرايد باز <E>
<S1> حال خونين دلان که گويد باز <E>
<S2> و از فلک خون خم که جويد باز <E>
<S1> شرمش از چشم می پرستان باد <E>
<S2> نرگس مست اگر برويد باز <E>
<S1> جز فلاطون خم نشين شراب <E>
<S2> سر حکمت به ما که گويد باز <E>
<S1> هر که چون لاله کاسه گردان شد <E>
<S2> زين جفا رخ به خون بشويد باز <E>
<S1> نگشايد دلم چو غنچه اگر <E>
<S2> ساغری از لبش نبويد باز <E>
<S1> بس که در پرده چنگ گفت سخن <E>
<S2> ببرش موی تا نمويد باز <E>
<S1> گرد بيت الحرام خم حافظ <E>
<S2> گر نميرد به سر بپويد باز <E>
<S1> بيا و کشتی ما در شط شراب انداز <E>
<S2> خروش و ولوله در جان شيخ و شاب انداز <E>
<S1> مرا به کشتی باده درافکن ای ساقی <E>
<S2> که گفته‌اند نکويی کن و در آب انداز <E>
<S1> ز کوی ميکده برگشته‌ام ز راه خطا <E>
<S2> مرا دگر ز کرم با ره صواب انداز <E>
<S1> بيار زان می گلرنگ مشک بو جامی <E>
<S2> شرار رشک و حسد در دل گلاب انداز <E>
<S1> اگر چه مست و خرابم تو نيز لطفی کن <E>
<S2> نظر بر اين دل سرگشته خراب انداز <E>
<S1> به نيم شب اگرت آفتاب می‌بايد <E>
<S2> ز روی دختر گلچهر رز نقاب انداز <E>
<S1> مهل که روز وفاتم به خاک بسپارند <E>
<S2> مرا به ميکده بر در خم شراب انداز <E>
<S1> ز جور چرخ چو حافظ به جان رسيد دلت <E>
<S2> به سوی ديو محن ناوک شهاب انداز <E>
<S1> خيز و در کاسه زر آب طربناک انداز <E>
<S2> پيشتر زان که شود کاسه سر خاک انداز <E>
<S1> عاقبت منزل ما وادی خاموشان است <E>
<S2> حاليا غلغله در گنبد افلاک انداز <E>
<S1> چشم آلوده نظر از رخ جانان دور است <E>
<S2> بر رخ او نظر از آينه پاک انداز <E>
<S1> به سر سبز تو ای سرو که گر خاک شوم <E>
<S2> ناز از سر بنه و سايه بر اين خاک انداز <E>
<S1> دل ما را که ز مار سر زلف تو بخست <E>
<S2> از لب خود به شفاخانه ترياک انداز <E>
<S1> ملک اين مزرعه دانی که ثباتی ندهد <E>
<S2> آتشی از جگر جام در املاک انداز <E>
<S1> غسل در اشک زدم کاهل طريقت گويند <E>
<S2> پاک شو اول و پس ديده بر آن پاک انداز <E>
<S1> يا رب آن زاهد خودبين که بجز عيب نديد <E>
<S2> دود آهيش در آيينه ادراک انداز <E>
<S1> چون گل از نکهت او جامه قبا کن حافظ <E>
<S2> وين قبا در ره آن قامت چالاک انداز <E>
<S1> برنيامد از تمنای لبت کامم هنوز <E>
<S2> بر اميد جام لعلت دردی آشامم هنوز <E>
<S1> روز اول رفت دينم در سر زلفين تو <E>
<S2> تا چه خواهد شد در اين سودا سرانجامم هنوز <E>
<S1> ساقيا يک جرعه‌ای زان آب آتشگون که من <E>
<S2> در ميان پختگان عشق او خامم هنوز <E>
<S1> از خطا گفتم شبی زلف تو را مشک ختن <E>
<S2> می‌زند هر لحظه تيغی مو بر اندامم هنوز <E>
<S1> پرتو روی تو تا در خلوتم ديد آفتاب <E>
<S2> می‌رود چون سايه هر دم بر در و بامم هنوز <E>
<S1> نام من رفته‌ست روزی بر لب جانان به سهو <E>
<S2> اهل دل را بوی جان می‌آيد از نامم هنوز <E>
<S1> در ازل داده‌ست ما را ساقی لعل لبت <E>
<S2> جرعه جامی که من مدهوش آن جامم هنوز <E>
<S1> ای که گفتی جان بده تا باشدت آرام جان <E>
<S2> جان به غم‌هايش سپردم نيست آرامم هنوز <E>
<S1> در قلم آورد حافظ قصه لعل لبش <E>
<S2> آب حيوان می‌رود هر دم ز اقلامم هنوز <E>
<S1> دلم رميده لولی‌وشيست شورانگيز <E>
<S2> دروغ وعده و قتال وضع و رنگ آميز <E>
<S1> فدای پيرهن چاک ماه رويان باد <E>
<S2> هزار جامه تقوا و خرقه پرهيز <E>
<S1> خيال خال تو با خود به خاک خواهم برد <E>
<S2> که تا ز خال تو خاکم شود عبيرآميز <E>
<S1> فرشته عشق نداند که چيست ای ساقی <E>
<S2> بخواه جام و گلابی به خاک آدم ريز <E>
<S1> پياله بر کفنم بند تا سحرگه حشر <E>
<S2> به می ز دل ببرم هول روز رستاخيز <E>
<S1> فقير و خسته به درگاهت آمدم رحمی <E>
<S2> که جز ولای توام نيست هيچ دست آويز <E>
<S1> بيا که هاتف ميخانه دوش با من گفت <E>
<S2> که در مقام رضا باش و از قضا مگريز <E>
<S1> ميان عاشق و معشوق هيچ حال نيست <E>
<S2> تو خود حجاب خودی حافظ از ميان برخيز <E>
<S1> ای صبا گر بگذری بر ساحل رود ارس <E>
<S2> بوسه زن بر خاک آن وادی و مشکين کن نفس <E>
<S1> منزل سلمی که بادش هر دم از ما صد سلام <E>
<S2> پرصدای ساربانان بينی و بانگ جرس <E>
<S1> محمل جانان ببوس آن گه به زاری عرضه دار <E>
<S2> کز فراقت سوختم ای مهربان فرياد رس <E>
<S1> من که قول ناصحان را خواندمی قول رباب <E>
<S2> گوشمالی ديدم از هجران که اينم پند بس <E>
<S1> عشرت شبگير کن می نوش کاندر راه عشق <E>
<S2> شب روان را آشنايی‌هاست با مير عسس <E>
<S1> عشقبازی کار بازی نيست ای دل سر بباز <E>
<S2> زان که گوی عشق نتوان زد به چوگان هوس <E>
<S1> دل به رغبت می‌سپارد جان به چشم مست يار <E>
<S2> گر چه هشياران ندادند اختيار خود به کس <E>
<S1> طوطيان در شکرستان کامرانی می‌کنند <E>
<S2> و از تحسر دست بر سر می‌زند مسکين مگس <E>
<S1> نام حافظ گر برآيد بر زبان کلک دوست <E>
<S2> از جناب حضرت شاهم بس است اين ملتمس <E>
<S1> گلعذاری ز گلستان جهان ما را بس <E>
<S2> زين چمن سايه آن سرو روان ما را بس <E>
<S1> من و همصحبتی اهل ريا دورم باد <E>
<S2> از گرانان جهان رطل گران ما را بس <E>
<S1> قصر فردوس به پاداش عمل می‌بخشند <E>
<S2> ما که رنديم و گدا دير مغان ما را بس <E>
<S1> بنشين بر لب جوی و گذر عمر ببين <E>
<S2> کاين اشارت ز جهان گذران ما را بس <E>
<S1> نقد بازار جهان بنگر و آزار جهان <E>
<S2> گر شما را نه بس اين سود و زيان ما را بس <E>
<S1> يار با ماست چه حاجت که زيادت طلبيم <E>
<S2> دولت صحبت آن مونس جان ما را بس <E>
<S1> از در خويش خدا را به بهشتم مفرست <E>
<S2> که سر کوی تو از کون و مکان ما را بس <E>
<S1> حافظ از مشرب قسمت گله ناانصافيست <E>
<S2> طبع چون آب و غزل‌های روان ما را بس <E>
<S1> دلا رفيق سفر بخت نيکخواهت بس <E>
<S2> نسيم روضه شيراز پيک راهت بس <E>
<S1> دگر ز منزل جانان سفر مکن درويش <E>
<S2> که سير معنوی و کنج خانقاهت بس <E>
<S1> وگر کمين بگشايد غمی ز گوشه دل <E>
<S2> حريم درگه پير مغان پناهت بس <E>
<S1> به صدر مصطبه بنشين و ساغر می‌نوش <E>
<S2> که اين قدر ز جهان کسب مال و جاهت بس <E>
<S1> زيادتی مطلب کار بر خود آسان کن <E>
<S2> صراحی می لعل و بتی چو ماهت بس <E>
<S1> فلک به مردم نادان دهد زمام مراد <E>
<S2> تو اهل فضلی و دانش همين گناهت بس <E>
<S1> هوای مسکن ملوف و عهد يار قديم <E>
<S2> ز ره روان سفرکرده عذرخواهت بس <E>
<S1> به منت دگران خو مکن که در دو جهان <E>
<S2> رضای ايزد و انعام پادشاهت بس <E>
<S1> به هيچ ورد دگر نيست حاجت ای حافظ <E>
<S2> دعای نيم شب و درس صبحگاهت بس <E>
<S1> درد عشقی کشيده‌ام که مپرس <E>
<S2> زهر هجری چشيده‌ام که مپرس <E>
<S1> گشته‌ام در جهان و آخر کار <E>
<S2> دلبری برگزيده‌ام که مپرس <E>
<S1> آن چنان در هوای خاک درش <E>
<S2> می‌رود آب ديده‌ام که مپرس <E>
<S1> من به گوش خود از دهانش دوش <E>
<S2> سخنانی شنيده‌ام که مپرس <E>
<S1> سوی من لب چه می‌گزی که مگوی <E>
<S2> لب لعلی گزيده‌ام که مپرس <E>
<S1> بی تو در کلبه گدايی خويش <E>
<S2> رنج‌هايی کشيده‌ام که مپرس <E>
<S1> همچو حافظ غريب در ره عشق <E>
<S2> به مقامی رسيده‌ام که مپرس <E>
<S1> دارم از زلف سياهش گله چندان که مپرس <E>
<S2> که چنان ز او شده‌ام بی سر و سامان که مپرس <E>
<S1> کس به اميد وفا ترک دل و دين مکناد <E>
<S2> که چنانم من از اين کرده پشيمان که مپرس <E>
<S1> به يکی جرعه که آزار کسش در پی نيست <E>
<S2> زحمتی می‌کشم از مردم نادان که مپرس <E>
<S1> زاهد از ما به سلامت بگذر کاين می لعل <E>
<S2> دل و دين می‌برد از دست بدان سان که مپرس <E>
<S1> گفت‌وگوهاست در اين راه که جان بگدازد <E>
<S2> هر کسی عربده‌ای اين که مبين آن که مپرس <E>
<S1> پارسايی و سلامت هوسم بود ولی <E>
<S2> شيوه‌ای می‌کند آن نرگس فتان که مپرس <E>
<S1> گفتم از گوی فلک صورت حالی پرسم <E>
<S2> گفت آن می‌کشم اندر خم چوگان که مپرس <E>
<S1> گفتمش زلف به خون که شکستی گفتا <E>
<S2> حافظ اين قصه دراز است به قرآن که مپرس <E>
<S1> بازآی و دل تنگ مرا مونس جان باش <E>
<S2> وين سوخته را محرم اسرار نهان باش <E>
<S1> زان باده که در ميکده عشق فروشند <E>
<S2> ما را دو سه ساغر بده و گو رمضان باش <E>
<S1> در خرقه چو آتش زدی ای عارف سالک <E>
<S2> جهدی کن و سرحلقه رندان جهان باش <E>
<S1> دلدار که گفتا به توام دل نگران است <E>
<S2> گو می‌رسم اينک به سلامت نگران باش <E>
<S1> خون شد دلم از حسرت آن لعل روان بخش <E>
<S2> ای درج محبت به همان مهر و نشان باش <E>
<S1> تا بر دلش از غصه غباری ننشيند <E>
<S2> ای سيل سرشک از عقب نامه روان باش <E>
<S1> حافظ که هوس می‌کندش جام جهان بين <E>
<S2> گو در نظر آصف جمشيد مکان باش <E>
<S1> اگر رفيق شفيقی درست پيمان باش <E>
<S2> حريف خانه و گرمابه و گلستان باش <E>
<S1> شکنج زلف پريشان به دست باد مده <E>
<S2> مگو که خاطر عشاق گو پريشان باش <E>
<S1> گرت هواست که با خضر همنشين باشی <E>
<S2> نهان ز چشم سکندر چو آب حيوان باش <E>
<S1> زبور عشق نوازی نه کار هر مرغيست <E>
<S2> بيا و نوگل اين بلبل غزل خوان باش <E>
<S1> طريق خدمت و آيين بندگی کردن <E>
<S2> خدای را که رها کن به ما و سلطان باش <E>
<S1> دگر به صيد حرم تيغ برمکش زنهار <E>
<S2> و از آن که با دل ما کرده‌ای پشيمان باش <E>
<S1> تو شمع انجمنی يک زبان و يک دل شو <E>
<S2> خيال و کوشش پروانه بين و خندان باش <E>
<S1> کمال دلبری و حسن در نظربازيست <E>
<S2> به شيوه نظر از نادران دوران باش <E>
<S1> خموش حافظ و از جور يار ناله مکن <E>
<S2> تو را که گفت که در روی خوب حيران باش <E>
<S1> به دور لاله قدح گير و بی‌ريا می‌باش <E>
<S2> به بوی گل نفسی همدم صبا می‌باش <E>
<S1> نگويمت که همه ساله می پرستی کن <E>
<S2> سه ماه می خور و نه ماه پارسا می‌باش <E>
<S1> چو پير سالک عشقت به می حواله کند <E>
<S2> بنوش و منتظر رحمت خدا می‌باش <E>
<S1> گرت هواست که چون جم به سر غيب رسی <E>
<S2> بيا و همدم جام جهان نما می‌باش <E>
<S1> چو غنچه گر چه فروبستگيست کار جهان <E>
<S2> تو همچو باد بهاری گره گشا می‌باش <E>
<S1> وفا مجوی ز کس ور سخن نمی‌شنوی <E>
<S2> به هرزه طالب سيمرغ و کيميا می‌باش <E>
<S1> مريد طاعت بيگانگان مشو حافظ <E>
<S2> ولی معاشر رندان پارسا می‌باش <E>
<S1> صوفی گلی بچين و مرقع به خار بخش <E>
<S2> وين زهد خشک را به می خوشگوار بخش <E>
<S1> طامات و شطح در ره آهنگ چنگ نه <E>
<S2> تسبيح و طيلسان به می و ميگسار بخش <E>
<S1> زهد گران که شاهد و ساقی نمی‌خرند <E>
<S2> در حلقه چمن به نسيم بهار بخش <E>
<S1> راهم شراب لعل زد ای مير عاشقان <E>
<S2> خون مرا به چاه زنخدان يار بخش <E>
<S1> يا رب به وقت گل گنه بنده عفو کن <E>
<S2> وين ماجرا به سرو لب جويبار بخش <E>
<S1> ای آن که ره به مشرب مقصود برده‌ای <E>
<S2> زين بحر قطره‌ای به من خاکسار بخش <E>
<S1> شکرانه را که چشم تو روی بتان نديد <E>
<S2> ما را به عفو و لطف خداوندگار بخش <E>
<S1> ساقی چو شاه نوش کند باده صبوح <E>
<S2> گو جام زر به حافظ شب زنده دار بخش <E>
<S1> باغبان گر پنج روزی صحبت گل بايدش <E>
<S2> بر جفای خار هجران صبر بلبل بايدش <E>
<S1> ای دل اندربند زلفش از پريشانی منال <E>
<S2> مرغ زيرک چون به دام افتد تحمل بايدش <E>
<S1> رند عالم سوز را با مصلحت بينی چه کار <E>
<S2> کار ملک است آن که تدبير و تامل بايدش <E>
<S1> تکيه بر تقوا و دانش در طريقت کافريست <E>
<S2> راهرو گر صد هنر دارد توکل بايدش <E>
<S1> با چنين زلف و رخش بادا نظربازی حرام <E>
<S2> هر که روی ياسمين و جعد سنبل بايدش <E>
<S1> نازها زان نرگس مستانه‌اش بايد کشيد <E>
<S2> اين دل شوريده تا آن جعد و کاکل بايدش <E>
<S1> ساقيا در گردش ساغر تعلل تا به چند <E>
<S2> دور چون با عاشقان افتد تسلسل بايدش <E>
<S1> کيست حافظ تا ننوشد باده بی آواز رود <E>
<S2> عاشق مسکين چرا چندين تجمل بايدش <E>
<S1> فکر بلبل همه آن است که گل شد يارش <E>
<S2> گل در انديشه که چون عشوه کند در کارش <E>
<S1> دلربايی همه آن نيست که عاشق بکشند <E>
<S2> خواجه آن است که باشد غم خدمتگارش <E>
<S1> جای آن است که خون موج زند در دل لعل <E>
<S2> زين تغابن که خزف می‌شکند بازارش <E>
<S1> بلبل از فيض گل آموخت سخن ور نه نبود <E>
<S2> اين همه قول و غزل تعبيه در منقارش <E>
<S1> ای که در کوچه معشوقه ما می‌گذری <E>
<S2> بر حذر باش که سر می‌شکند ديوارش <E>
<S1> آن سفرکرده که صد قافله دل همره اوست <E>
<S2> هر کجا هست خدايا به سلامت دارش <E>
<S1> صحبت عافيتت گر چه خوش افتاد ای دل <E>
<S2> جانب عشق عزيز است فرومگذارش <E>
<S1> صوفی سرخوش از اين دست که کج کرد کلاه <E>
<S2> به دو جام دگر آشفته شود دستارش <E>
<S1> دل حافظ که به ديدار تو خوگر شده بود <E>
<S2> نازپرورد وصال است مجو آزارش <E>
<S1> شراب تلخ می‌خواهم که مردافکن بود زورش <E>
<S2> که تا يک دم بياسايم ز دنيا و شر و شورش <E>
<S1> سماط دهر دون پرور ندارد شهد آسايش <E>
<S2> مذاق حرص و آز ای دل بشو از تلخ و از شورش <E>
<S1> بياور می که نتوان شد ز مکر آسمان ايمن <E>
<S2> به لعب زهره چنگی و مريخ سلحشورش <E>
<S1> کمند صيد بهرامی بيفکن جام جم بردار <E>
<S2> که من پيمودم اين صحرا نه بهرام است و نه گورش <E>
<S1> بيا تا در می صافيت راز دهر بنمايم <E>
<S2> به شرط آن که ننمايی به کج طبعان دل کورش <E>
<S1> نظر کردن به درويشان منافی بزرگی نيست <E>
<S2> سليمان با چنان حشمت نظرها بود با مورش <E>
<S1> کمان ابروی جانان نمی‌پيچد سر از حافظ <E>
<S2> وليکن خنده می‌آيد بدين بازوی بی زورش <E>
<S1> خوشا شيراز و وضع بی‌مثالش <E>
<S2> خداوندا نگه دار از زوالش <E>
<S1> ز رکن آباد ما صد لوحش الله <E>
<S2> که عمر خضر می‌بخشد زلالش <E>
<S1> ميان جعفرآباد و مصلا <E>
<S2> عبيرآميز می‌آيد شمالش <E>
<S1> به شيراز آی و فيض روح قدسی <E>
<S2> بجوی از مردم صاحب کمالش <E>
<S1> که نام قند مصری برد آن جا <E>
<S2> که شيرينان ندادند انفعالش <E>
<S1> صبا زان لولی شنگول سرمست <E>
<S2> چه داری آگهی چون است حالش <E>
<S1> گر آن شيرين پسر خونم بريزد <E>
<S2> دلا چون شير مادر کن حلالش <E>
<S1> مکن از خواب بيدارم خدا را <E>
<S2> که دارم خلوتی خوش با خيالش <E>
<S1> چرا حافظ چو می‌ترسيدی از هجر <E>
<S2> نکردی شکر ايام وصالش <E>
<S1> چو برشکست صبا زلف عنبرافشانش <E>
<S2> به هر شکسته که پيوست تازه شد جانش <E>
<S1> کجاست همنفسی تا به شرح عرضه دهم <E>
<S2> که دل چه می‌کشد از روزگار هجرانش <E>
<S1> زمانه از ورق گل مثال روی تو بست <E>
<S2> ولی ز شرم تو در غنچه کرد پنهانش <E>
<S1> تو خفته‌ای و نشد عشق را کرانه پديد <E>
<S2> تبارک الله از اين ره که نيست پايانش <E>
<S1> جمال کعبه مگر عذر ره روان خواهد <E>
<S2> که جان زنده دلان سوخت در بيابانش <E>
<S1> بدين شکسته بيت الحزن که می‌آرد <E>
<S2> نشان يوسف دل از چه زنخدانش <E>
<S1> بگيرم آن سر زلف و به دست خواجه دهم <E>
<S2> که سوخت حافظ بی‌دل ز مکر و دستانش <E>
<S1> يا رب اين نوگل خندان که سپردی به منش <E>
<S2> می‌سپارم به تو از چشم حسود چمنش <E>
<S1> گر چه از کوی وفا گشت به صد مرحله دور <E>
<S2> دور باد آفت دور فلک از جان و تنش <E>
<S1> گر به سرمنزل سلمی رسی ای باد صبا <E>
<S2> چشم دارم که سلامی برسانی ز منش <E>
<S1> به ادب نافه گشايی کن از آن زلف سياه <E>
<S2> جای دل‌های عزيز است به هم برمزنش <E>
<S1> گو دلم حق وفا با خط و خالت دارد <E>
<S2> محترم دار در آن طره عنبرشکنش <E>
<S1> در مقامی که به ياد لب او می نوشند <E>
<S2> سفله آن مست که باشد خبر از خويشتنش <E>
<S1> عرض و مال از در ميخانه نشايد اندوخت <E>
<S2> هر که اين آب خورد رخت به دريا فکنش <E>
<S1> هر که ترسد ز ملال انده عشقش نه حلال <E>
<S2> سر ما و قدمش يا لب ما و دهنش <E>
<S1> شعر حافظ همه بيت الغزل معرفت است <E>
<S2> آفرين بر نفس دلکش و لطف سخنش <E>
<S1> ببرد از من قرار و طاقت و هوش <E>
<S2> بت سنگين دل سيمين بناگوش <E>
<S1> نگاری چابکی شنگی کلهدار <E>
<S2> ظريفی مه وشی ترکی قباپوش <E>
<S1> ز تاب آتش سودای عشقش <E>
<S2> به سان ديگ دايم می‌زنم جوش <E>
<S1> چو پيراهن شوم آسوده خاطر <E>
<S2> گرش همچون قبا گيرم در آغوش <E>
<S1> اگر پوسيده گردد استخوانم <E>
<S2> نگردد مهرت از جانم فراموش <E>
<S1> دل و دينم دل و دينم ببرده‌ست <E>
<S2> بر و دوشش بر و دوشش بر و دوش <E>
<S1> دوای تو دوای توست حافظ <E>
<S2> لب نوشش لب نوشش لب نوش <E>
<S1> سحر ز هاتف غيبم رسيد مژده به گوش <E>
<S2> که دور شاه شجاع است می دلير بنوش <E>
<S1> شد آن که اهل نظر بر کناره می‌رفتند <E>
<S2> هزار گونه سخن در دهان و لب خاموش <E>
<S1> به صوت چنگ بگوييم آن حکايت‌ها <E>
<S2> که از نهفتن آن ديگ سينه می‌زد جوش <E>
<S1> شراب خانگی ترس محتسب خورده <E>
<S2> به روی يار بنوشيم و بانگ نوشانوش <E>
<S1> ز کوی ميکده دوشش به دوش می‌بردند <E>
<S2> امام شهر که سجاده می‌کشيد به دوش <E>
<S1> دلا دلالت خيرت کنم به راه نجات <E>
<S2> مکن به فسق مباهات و زهد هم مفروش <E>
<S1> محل نور تجليست رای انور شاه <E>
<S2> چو قرب او طلبی در صفای نيت کوش <E>
<S1> بجز ثنای جلالش مساز ورد ضمير <E>
<S2> که هست گوش دلش محرم پيام سروش <E>
<S1> رموز مصلحت ملک خسروان دانند <E>
<S2> گدای گوشه نشينی تو حافظا مخروش <E>
<S1> هاتفی از گوشه ميخانه دوش <E>
<S2> گفت ببخشند گنه می بنوش <E>
<S1> لطف الهی بکند کار خويش <E>
<S2> مژده رحمت برساند سروش <E>
<S1> اين خرد خام به ميخانه بر <E>
<S2> تا می لعل آوردش خون به جوش <E>
<S1> گر چه وصالش نه به کوشش دهند <E>
<S2> هر قدر ای دل که توانی بکوش <E>
<S1> لطف خدا بيشتر از جرم ماست <E>
<S2> نکته سربسته چه دانی خموش <E>
<S1> گوش من و حلقه گيسوی يار <E>
<S2> روی من و خاک در می فروش <E>
<S1> رندی حافظ نه گناهيست صعب <E>
<S2> با کرم پادشه عيب پوش <E>
<S1> داور دين شاه شجاع آن که کرد <E>
<S2> روح قدس حلقه امرش به گوش <E>
<S1> ای ملک العرش مرادش بده <E>
<S2> و از خطر چشم بدش دار گوش <E>
<S1> در عهد پادشاه خطابخش جرم پوش <E>
<S2> حافظ قرابه کش شد و مفتی پياله نوش <E>
<S1> صوفی ز کنج صومعه با پای خم نشست <E>
<S2> تا ديد محتسب که سبو می‌کشد به دوش <E>
<S1> احوال شيخ و قاضی و شرب اليهودشان <E>
<S2> کردم سال صبحدم از پير می فروش <E>
<S1> گفتا نه گفتنيست سخن گر چه محرمی <E>
<S2> درکش زبان و پرده نگه دار و می بنوش <E>
<S1> ساقی بهار می‌رسد و وجه می‌نماند <E>
<S2> فکری بکن که خون دل آمد ز غم به جوش <E>
<S1> عشق است و مفلسی و جوانی و نوبهار <E>
<S2> عذرم پذير و جرم به ذيل کرم بپوش <E>
<S1> تا چند همچو شمع زبان آوری کنی <E>
<S2> پروانه مراد رسيد ای محب خموش <E>
<S1> ای پادشاه صورت و معنی که مثل تو <E>
<S2> ناديده هيچ ديده و نشنيده هيچ گوش <E>
<S1> چندان بمان که خرقه ازرق کند قبول <E>
<S2> بخت جوانت از فلک پير ژنده پوش <E>
<S1> دوش با من گفت پنهان کاردانی تيزهوش <E>
<S2> و از شما پنهان نشايد کرد سر می فروش <E>
<S1> گفت آسان گير بر خود کارها کز روی طبع <E>
<S2> سخت می‌گردد جهان بر مردمان سختکوش <E>
<S1> وان گهم درداد جامی کز فروغش بر فلک <E>
<S2> زهره در رقص آمد و بربط زنان می‌گفت نوش <E>
<S1> با دل خونين لب خندان بياور همچو جام <E>
<S2> نی گرت زخمی رسد آيی چو چنگ اندر خروش <E>
<S1> تا نگردی آشنا زين پرده رمزی نشنوی <E>
<S2> گوش نامحرم نباشد جای پيغام سروش <E>
<S1> گوش کن پند ای پسر و از بهر دنيا غم مخور <E>
<S2> گفتمت چون در حديثی گر توانی داشت هوش <E>
<S1> در حريم عشق نتوان زد دم از گفت و شنيد <E>
<S2> زان که آن جا جمله اعضا چشم بايد بود و گوش <E>
<S1> بر بساط نکته دانان خودفروشی شرط نيست <E>
<S2> يا سخن دانسته گو ای مرد عاقل يا خموش <E>
<S1> ساقيا می ده که رندی‌های حافظ فهم کرد <E>
<S2> آصف صاحب قران جرم بخش عيب پوش <E>
<S1> ای همه شکل تو مطبوع و همه جای تو خوش <E>
<S2> دلم از عشوه شيرين شکرخای تو خوش <E>
<S1> همچو گلبرگ طری هست وجود تو لطيف <E>
<S2> همچو سرو چمن خلد سراپای تو خوش <E>
<S1> شيوه و ناز تو شيرين خط و خال تو مليح <E>
<S2> چشم و ابروی تو زيبا قد و بالای تو خوش <E>
<S1> هم گلستان خيالم ز تو پرنقش و نگار <E>
<S2> هم مشام دلم از زلف سمن سای تو خوش <E>
<S1> در ره عشق که از سيل بلا نيست گذار <E>
<S2> کرده‌ام خاطر خود را به تمنای تو خوش <E>
<S1> شکر چشم تو چه گويم که بدان بيماری <E>
<S2> می کند درد مرا از رخ زيبای تو خوش <E>
<S1> در بيابان طلب گر چه ز هر سو خطريست <E>
<S2> می‌رود حافظ بی‌دل به تولای تو خوش <E>
<S1> کنار آب و پای بيد و طبع شعر و ياری خوش <E>
<S2> معاشر دلبری شيرين و ساقی گلعذاری خوش <E>
<S1> الا ای دولتی طالع که قدر وقت می‌دانی <E>
<S2> گوارا بادت اين عشرت که داری روزگاری خوش <E>
<S1> هر آن کس را که در خاطر ز عشق دلبری باريست <E>
<S2> سپندی گو بر آتش نه که دارد کار و باری خوش <E>
<S1> عروس طبع را زيور ز فکر بکر می‌بندم <E>
<S2> بود کز دست ايامم به دست افتد نگاری خوش <E>
<S1> شب صحبت غنيمت دان و داد خوشدلی بستان <E>
<S2> که مهتابی دل افروز است و طرف لاله زاری خوش <E>
<S1> می‌ای در کاسه چشم است ساقی را بناميزد <E>
<S2> که مستی می‌کند با عقل و می‌بخشد خماری خوش <E>
<S1> به غفلت عمر شد حافظ بيا با ما به ميخانه <E>
<S2> که شنگولان خوش باشت بياموزند کاری خوش <E>
<S1> مجمع خوبی و لطف است عذار چو مهش <E>
<S2> ليکنش مهر و وفا نيست خدايا بدهش <E>
<S1> دلبرم شاهد و طفل است و به بازی روزی <E>
<S2> بکشد زارم و در شرع نباشد گنهش <E>
<S1> من همان به که از او نيک نگه دارم دل <E>
<S2> که بد و نيک نديده‌ست و ندارد نگهش <E>
<S1> بوی شير از لب همچون شکرش می‌آيد <E>
<S2> گر چه خون می‌چکد از شيوه چشم سيهش <E>
<S1> چارده ساله بتی چابک شيرين دارم <E>
<S2> که به جان حلقه به گوش است مه چاردهش <E>
<S1> از پی آن گل نورسته دل ما يا رب <E>
<S2> خود کجا شد که نديديم در اين چند گهش <E>
<S1> يار دلدار من ار قلب بدين سان شکند <E>
<S2> ببرد زود به جانداری خود پادشهش <E>
<S1> جان به شکرانه کنم صرف گر آن دانه در <E>
<S2> صدف سينه حافظ بود آرامگهش <E>
<S1> دلم رميده شد و غافلم من درويش <E>
<S2> که آن شکاری سرگشته را چه آمد پيش <E>
<S1> چو بيد بر سر ايمان خويش می‌لرزم <E>
<S2> که دل به دست کمان ابروييست کافرکيش <E>
<S1> خيال حوصله بحر می‌پزد هيهات <E>
<S2> چه‌هاست در سر اين قطره محال انديش <E>
<S1> بنازم آن مژه شوخ عافيت کش را <E>
<S2> که موج می‌زندش آب نوش بر سر نيش <E>
<S1> ز آستين طبيبان هزار خون بچکد <E>
<S2> گرم به تجربه دستی نهند بر دل ريش <E>
<S1> به کوی ميکده گريان و سرفکنده روم <E>
<S2> چرا که شرم همی‌آيدم ز حاصل خويش <E>
<S1> نه عمر خضر بماند نه ملک اسکندر <E>
<S2> نزاع بر سر دنيی دون مکن درويش <E>
<S1> بدان کمر نرسد دست هر گدا حافظ <E>
<S2> خزانه‌ای به کف آور ز گنج قارون بيش <E>
<S1> ما آزموده‌ايم در اين شهر بخت خويش <E>
<S2> بيرون کشيد بايد از اين ورطه رخت خويش <E>
<S1> از بس که دست می‌گزم و آه می‌کشم <E>
<S2> آتش زدم چو گل به تن لخت لخت خويش <E>
<S1> دوشم ز بلبلی چه خوش آمد که می‌سرود <E>
<S2> گل گوش پهن کرده ز شاخ درخت خويش <E>
<S1> کای دل تو شاد باش که آن يار تندخو <E>
<S2> بسيار تندروی نشيند ز بخت خويش <E>
<S1> خواهی که سخت و سست جهان بر تو بگذرد <E>
<S2> بگذر ز عهد سست و سخن‌های سخت خويش <E>
<S1> وقت است کز فراق تو وز سوز اندرون <E>
<S2> آتش درافکنم به همه رخت و پخت خويش <E>
<S1> ای حافظ ار مراد ميسر شدی مدام <E>
<S2> جمشيد نيز دور نماندی ز تخت خويش <E>
<S1> قسم به حشمت و جاه و جلال شاه شجاع <E>
<S2> که نيست با کسم از بهر مال و جاه نزاع <E>
<S1> شراب خانگيم بس می مغانه بيار <E>
<S2> حريف باده رسيد ای رفيق توبه وداع <E>
<S1> خدای را به می‌ام شست و شوی خرقه کنيد <E>
<S2> که من نمی‌شنوم بوی خير از اين اوضاع <E>
<S1> ببين که رقص کنان می‌رود به ناله چنگ <E>
<S2> کسی که رخصه نفرمودی استماع سماع <E>
<S1> به عاشقان نظری کن به شکر اين نعمت <E>
<S2> که من غلام مطيعم تو پادشاه مطاع <E>
<S1> به فيض جرعه جام تو تشنه‌ايم ولی <E>
<S2> نمی‌کنيم دليری نمی‌دهيم صداع <E>
<S1> جبين و چهره حافظ خدا جدا مکناد <E>
<S2> ز خاک بارگه کبريای شاه شجاع <E>
<S1> بامدادان که ز خلوتگه کاخ ابداع <E>
<S2> شمع خاور فکند بر همه اطراف شعاع <E>
<S1> برکشد آينه از جيب افق چرخ و در آن <E>
<S2> بنمايد رخ گيتی به هزاران انواع <E>
<S1> در زوايای طربخانه جمشيد فلک <E>
<S2> ارغنون ساز کند زهره به آهنگ سماع <E>
<S1> چنگ در غلغله آيد که کجا شد منکر <E>
<S2> جام در قهقهه آيد که کجا شد مناع <E>
<S1> وضع دوران بنگر ساغر عشرت برگير <E>
<S2> که به هر حالتی اين است بهين اوضاع <E>
<S1> طره شاهد دنيی همه بند است و فريب <E>
<S2> عارفان بر سر اين رشته نجويند نزاع <E>
<S1> عمر خسرو طلب ار نفع جهان می‌خواهی <E>
<S2> که وجوديست عطابخش کريم نفاع <E>
<S1> مظهر لطف ازل روشنی چشم امل <E>
<S2> جامع علم و عمل جان جهان شاه شجاع <E>
<S1> در وفای عشق تو مشهور خوبانم چو شمع <E>
<S2> شب نشين کوی سربازان و رندانم چو شمع <E>
<S1> روز و شب خوابم نمی‌آيد به چشم غم پرست <E>
<S2> بس که در بيماری هجر تو گريانم چو شمع <E>
<S1> رشته صبرم به مقراض غمت ببريده شد <E>
<S2> همچنان در آتش مهر تو سوزانم چو شمع <E>
<S1> گر کميت اشک گلگونم نبودی گرم رو <E>
<S2> کی شدی روشن به گيتی راز پنهانم چو شمع <E>
<S1> در ميان آب و آتش همچنان سرگرم توست <E>
<S2> اين دل زار نزار اشک بارانم چو شمع <E>
<S1> در شب هجران مرا پروانه وصلی فرست <E>
<S2> ور نه از دردت جهانی را بسوزانم چو شمع <E>
<S1> بی جمال عالم آرای تو روزم چون شب است <E>
<S2> با کمال عشق تو در عين نقصانم چو شمع <E>
<S1> کوه صبرم نرم شد چون موم در دست غمت <E>
<S2> تا در آب و آتش عشقت گدازانم چو شمع <E>
<S1> همچو صبحم يک نفس باقيست با ديدار تو <E>
<S2> چهره بنما دلبرا تا جان برافشانم چو شمع <E>
<S1> سرفرازم کن شبی از وصل خود ای نازنين <E>
<S2> تا منور گردد از ديدارت ايوانم چو شمع <E>
<S1> آتش مهر تو را حافظ عجب در سر گرفت <E>
<S2> آتش دل کی به آب ديده بنشانم چو شمع <E>
<S1> سحر به بوی گلستان دمی شدم در باغ <E>
<S2> که تا چو بلبل بی‌دل کنم علاج دماغ <E>
<S1> به جلوه گل سوری نگاه می‌کردم <E>
<S2> که بود در شب تيره به روشنی چو چراغ <E>
<S1> چنان به حسن و جوانی خويشتن مغرور <E>
<S2> که داشت از دل بلبل هزار گونه فراغ <E>
<S1> گشاده نرگس رعنا ز حسرت آب از چشم <E>
<S2> نهاده لاله ز سودا به جان و دل صد داغ <E>
<S1> زبان کشيده چو تيغی به سرزنش سوسن <E>
<S2> دهان گشاده شقايق چو مردم ايغاغ <E>
<S1> يکی چو باده پرستان صراحی اندر دست <E>
<S2> يکی چو ساقی مستان به کف گرفته اياغ <E>
<S1> نشاط و عيش و جوانی چو گل غنيمت دان <E>
<S2> که حافظا نبود بر رسول غير بلاغ <E>
<S1> طالع اگر مدد دهد دامنش آورم به کف <E>
<S2> گر بکشم زهی طرب ور بکشد زهی شرف <E>
<S1> طرف کرم ز کس نبست اين دل پراميد من <E>
<S2> گر چه سخن همی‌برد قصه من به هر طرف <E>
<S1> از خم ابروی توام هيچ گشايشی نشد <E>
<S2> وه که در اين خيال کج عمر عزيز شد تلف <E>
<S1> ابروی دوست کی شود دست کش خيال من <E>
<S2> کس نزده‌ست از اين کمان تير مراد بر هدف <E>
<S1> چند به ناز پرورم مهر بتان سنگ دل <E>
<S2> ياد پدر نمی‌کنند اين پسران ناخلف <E>
<S1> من به خيال زاهدی گوشه نشين و طرفه آنک <E>
<S2> مغبچه‌ای ز هر طرف می‌زندم به چنگ و دف <E>
<S1> بی خبرند زاهدان نقش بخوان و لا تقل <E>
<S2> مست رياست محتسب باده بده و لا تخف <E>
<S1> صوفی شهر بين که چون لقمه شبهه می‌خورد <E>
<S2> پاردمش دراز باد آن حيوان خوش علف <E>
<S1> حافظ اگر قدم زنی در ره خاندان به صدق <E>
<S2> بدرقه رهت شود همت شحنه نجف <E>
<S1> زبان خامه ندارد سر بيان فراق <E>
<S2> وگرنه شرح دهم با تو داستان فراق <E>
<S1> دريغ مدت عمرم که بر اميد وصال <E>
<S2> به سر رسيد و نيامد به سر زمان فراق <E>
<S1> سری که بر سر گردون به فخر می‌سودم <E>
<S2> به راستان که نهادم بر آستان فراق <E>
<S1> چگونه باز کنم بال در هوای وصال <E>
<S2> که ريخت مرغ دلم پر در آشيان فراق <E>
<S1> کنون چه چاره که در بحر غم به گردابی <E>
<S2> فتاد زورق صبرم ز بادبان فراق <E>
<S1> بسی نماند که کشتی عمر غرقه شود <E>
<S2> ز موج شوق تو در بحر بی‌کران فراق <E>
<S1> اگر به دست من افتد فراق را بکشم <E>
<S2> که روز هجر سيه باد و خان و مان فراق <E>
<S1> رفيق خيل خياليم و همنشين شکيب <E>
<S2> قرين آتش هجران و هم قران فراق <E>
<S1> چگونه دعوی وصلت کنم به جان که شده‌ست <E>
<S2> تنم وکيل قضا و دلم ضمان فراق <E>
<S1> ز سوز شوق دلم شد کباب دور از يار <E>
<S2> مدام خون جگر می‌خورم ز خوان فراق <E>
<S1> فلک چو ديد سرم را اسير چنبر عشق <E>
<S2> ببست گردن صبرم به ريسمان فراق <E>
<S1> به پای شوق گر اين ره به سر شدی حافظ <E>
<S2> به دست هجر ندادی کسی عنان فراق <E>
<S1> مقام امن و می بی‌غش و رفيق شفيق <E>
<S2> گرت مدام ميسر شود زهی توفيق <E>
<S1> جهان و کار جهان جمله هيچ بر هيچ است <E>
<S2> هزار بار من اين نکته کرده‌ام تحقيق <E>
<S1> دريغ و درد که تا اين زمان ندانستم <E>
<S2> که کيميای سعادت رفيق بود رفيق <E>
<S1> به ممنی رو و فرصت شمر غنيمت وقت <E>
<S2> که در کمينگه عمرند قاطعان طريق <E>
<S1> بيا که توبه ز لعل نگار و خنده جام <E>
<S2> حکايتيست که عقلش نمی‌کند تصديق <E>
<S1> اگر چه موی ميانت به چون منی نرسد <E>
<S2> خوش است خاطرم از فکر اين خيال دقيق <E>
<S1> حلاوتی که تو را در چه زنخدان است <E>
<S2> به کنه آن نرسد صد هزار فکر عميق <E>
<S1> اگر به رنگ عقيقی شد اشک من چه عجب <E>
<S2> که مهر خاتم لعل تو هست همچو عقيق <E>
<S1> به خنده گفت که حافظ غلام طبع توام <E>
<S2> ببين که تا به چه حدم همی‌کند تحميق <E>
<S1> اگر شراب خوری جرعه‌ای فشان بر خاک <E>
<S2> از آن گناه که نفعی رسد به غير چه باک <E>
<S1> برو به هر چه تو داری بخور دريغ مخور <E>
<S2> که بی‌دريغ زند روزگار تيغ هلاک <E>
<S1> به خاک پای تو ای سرو نازپرور من <E>
<S2> که روز واقعه پا وامگيرم از سر خاک <E>
<S1> چه دوزخی چه بهشتی چه آدمی چه پری <E>
<S2> به مذهب همه کفر طريقت است امساک <E>
<S1> مهندس فلکی راه دير شش جهتی <E>
<S2> چنان ببست که ره نيست زير دير مغاک <E>
<S1> فريب دختر رز طرفه می‌زند ره عقل <E>
<S2> مباد تا به قيامت خراب طارم تاک <E>
<S1> به راه ميکده حافظ خوش از جهان رفتی <E>
<S2> دعای اهل دلت باد مونس دل پاک <E>
<S1> هزار دشمنم ار می‌کنند قصد هلاک <E>
<S2> گرم تو دوستی از دشمنان ندارم باک <E>
<S1> مرا اميد وصال تو زنده می‌دارد <E>
<S2> و گر نه هر دمم از هجر توست بيم هلاک <E>
<S1> نفس نفس اگر از باد نشنوم بويش <E>
<S2> زمان زمان چو گل از غم کنم گريبان چاک <E>
<S1> رود به خواب دو چشم از خيال تو هيهات <E>
<S2> بود صبور دل اندر فراق تو حاشاک <E>
<S1> اگر تو زخم زنی به که ديگری مرهم <E>
<S2> و گر تو زهر دهی به که ديگری ترياک <E>
<S1> بضرب سيفک قتلی حياتنا ابدا <E>
<S2> لان روحی قد طاب ان يکون فداک <E>
<S1> عنان مپيچ که گر می‌زنی به شمشيرم <E>
<S2> سپر کنم سر و دستت ندارم از فتراک <E>
<S1> تو را چنان که تويی هر نظر کجا بيند <E>
<S2> به قدر دانش خود هر کسی کند ادراک <E>
<S1> به چشم خلق عزيز جهان شود حافظ <E>
<S2> که بر در تو نهد روی مسکنت بر خاک <E>
<S1> ای دل ريش مرا با لب تو حق نمک <E>
<S2> حق نگه دار که من می‌روم الله معک <E>
<S1> تويی آن گوهر پاکيزه که در عالم قدس <E>
<S2> ذکر خير تو بود حاصل تسبيح ملک <E>
<S1> در خلوص منت ار هست شکی تجربه کن <E>
<S2> کس عيار زر خالص نشناسد چو محک <E>
<S1> گفته بودی که شوم مست و دو بوست بدهم <E>
<S2> وعده از حد بشد و ما نه دو ديديم و نه يک <E>
<S1> بگشا پسته خندان و شکرريزی کن <E>
<S2> خلق را از دهن خويش مينداز به شک <E>
<S1> چرخ برهم زنم ار غير مرادم گردد <E>
<S2> من نه آنم که زبونی کشم از چرخ فلک <E>
<S1> چون بر حافظ خويشش نگذاری باری <E>
<S2> ای رقيب از بر او يک دو قدم دورترک <E>
<S1> خوش خبر باشی ای نسيم شمال <E>
<S2> که به ما می‌رسد زمان وصال <E>
<S1> قصه العشق لا انفصام لها <E>
<S2> فصمت‌ها هنا لسان القال <E>
<S1> مالسلمی و من بذی سلم <E>
<S2> اين جيراننا و کيف الحال <E>
<S1> عفت الدار بعد عافيه <E>
<S2> فاسالوا حالها عن الاطلال <E>
<S1> فی جمال الکمال نلت منی <E>
<S2> صرف الله عنک عين کمال <E>
<S1> يا بريد الحمی حماک الله <E>
<S2> مرحبا مرحبا تعال تعال <E>
<S1> عرصه بزمگاه خالی ماند <E>
<S2> از حريفان و جام مالامال <E>
<S1> سايه افکند حاليا شب هجر <E>
<S2> تا چه بازند شب روان خيال <E>
<S1> ترک ما سوی کس نمی‌نگرد <E>
<S2> آه از اين کبريا و جاه و جلال <E>
<S1> حافظا عشق و صابری تا چند <E>
<S2> ناله عاشقان خوش است بنال <E>
<S1> شممت روح وداد و شمت برق وصال <E>
<S2> بيا که بوی تو را ميرم ای نسيم شمال <E>
<S1> احاديا بجمال الحبيب قف و انزل <E>
<S2> که نيست صبر جميلم ز اشتياق جمال <E>
<S1> حکايت شب هجران فروگذاشته به <E>
<S2> به شکر آن که برافکند پرده روز وصال <E>
<S1> بيا که پرده گلريز هفت خانه چشم <E>
<S2> کشيده‌ايم به تحرير کارگاه خيال <E>
<S1> چو يار بر سر صلح است و عذر می‌طلبد <E>
<S2> توان گذشت ز جور رقيب در همه حال <E>
<S1> بجز خيال دهان تو نيست در دل تنگ <E>
<S2> که کس مباد چو من در پی خيال محال <E>
<S1> قتيل عشق تو شد حافظ غريب ولی <E>
<S2> به خاک ما گذری کن که خون مات حلال <E>
<S1> دارای جهان نصرت دين خسرو کامل <E>
<S2> يحيی بن مظفر ملک عالم عادل <E>
<S1> ای درگه اسلام پناه تو گشاده <E>
<S2> بر روی زمين روزنه جان و در دل <E>
<S1> تعظيم تو بر جان و خرد واجب و لازم <E>
<S2> انعام تو بر کون و مکان فايض و شامل <E>
<S1> روز ازل از کلک تو يک قطره سياهی <E>
<S2> بر روی مه افتاد که شد حل مسال <E>
<S1> خورشيد چو آن خال سيه ديد به دل گفت <E>
<S2> ای کاج که من بودمی آن هندوی مقبل <E>
<S1> شاها فلک از بزم تو در رقص و سماع است <E>
<S2> دست طرب از دامن اين زمزمه مگسل <E>
<S1> می نوش و جهان بخش که از زلف کمندت <E>
<S2> شد گردن بدخواه گرفتار سلاسل <E>
<S1> دور فلکی يک سره بر منهج عدل است <E>
<S2> خوش باش که ظالم نبرد راه به منزل <E>
<S1> حافظ قلم شاه جهان مقسم رزق است <E>
<S2> از بهر معيشت مکن انديشه باطل <E>
<S1> به وقت گل شدم از توبه شراب خجل <E>
<S2> که کس مباد ز کردار ناصواب خجل <E>
<S1> صلاح ما همه دام ره است و من زين بحث <E>
<S2> نيم ز شاهد و ساقی به هيچ باب خجل <E>
<S1> بود که يار نرنجد ز ما به خلق کريم <E>
<S2> که از سال ملوليم و از جواب خجل <E>
<S1> ز خون که رفت شب دوش از سراچه چشم <E>
<S2> شديم در نظر ره روان خواب خجل <E>
<S1> رواست نرگس مست ار فکند سر در پيش <E>
<S2> که شد ز شيوه آن چشم پرعتاب خجل <E>
<S1> تويی که خوبتری ز آفتاب و شکر خدا <E>
<S2> که نيستم ز تو در روی آفتاب خجل <E>
<S1> حجاب ظلمت از آن بست آب خضر که گشت <E>
<S2> ز شعر حافظ و آن طبع همچو آب خجل <E>
<S1> اگر به کوی تو باشد مرا مجال وصول <E>
<S2> رسد به دولت وصل تو کار من به اصول <E>
<S1> قرار برده ز من آن دو نرگس رعنا <E>
<S2> فراغ برده ز من آن دو جادوی مکحول <E>
<S1> چو بر در تو من بی‌نوای بی زر و زور <E>
<S2> به هيچ باب ندارم ره خروج و دخول <E>
<S1> کجا روم چه کنم چاره از کجا جويم <E>
<S2> که گشته‌ام ز غم و جور روزگار ملول <E>
<S1> من شکسته بدحال زندگی يابم <E>
<S2> در آن زمان که به تيغ غمت شوم مقتول <E>
<S1> خرابتر ز دل من غم تو جای نيافت <E>
<S2> که ساخت در دل تنگم قرارگاه نزول <E>
<S1> دل از جواهر مهرت چو صيقلی دارد <E>
<S2> بود ز زنگ حوادث هر آينه مصقول <E>
<S1> چه جرم کرده‌ام ای جان و دل به حضرت تو <E>
<S2> که طاعت من بی‌دل نمی‌شود مقبول <E>
<S1> به درد عشق بساز و خموش کن حافظ <E>
<S2> رموز عشق مکن فاش پيش اهل عقول <E>
<S1> هر نکته‌ای که گفتم در وصف آن شمايل <E>
<S2> هر کو شنيد گفتا لله در قال <E>
<S1> تحصيل عشق و رندی آسان نمود اول <E>
<S2> آخر بسوخت جانم در کسب اين فضايل <E>
<S1> حلاج بر سر دار اين نکته خوش سرايد <E>
<S2> از شافعی نپرسند امثال اين مسال <E>
<S1> گفتم که کی ببخشی بر جان ناتوانم <E>
<S2> گفت آن زمان که نبود جان در ميانه حال <E>
<S1> دل داده‌ام به ياری شوخی کشی نگاری <E>
<S2> مرضيه السجايا محموده الخصال <E>
<S1> در عين گوشه گيری بودم چو چشم مستت <E>
<S2> و اکنون شدم به مستان چون ابروی تو مايل <E>
<S1> از آب ديده صد ره طوفان نوح ديدم <E>
<S2> و از لوح سينه نقشت هرگز نگشت زايل <E>
<S1> ای دوست دست حافظ تعويذ چشم زخم است <E>
<S2> يا رب ببينم آن را در گردنت حمايل <E>
<S1> ای رخت چون خلد و لعلت سلسبيل <E>
<S2> سلسبيلت کرده جان و دل سبيل <E>
<S1> سبزپوشان خطت بر گرد لب <E>
<S2> همچو مورانند گرد سلسبيل <E>
<S1> ناوک چشم تو در هر گوشه‌ای <E>
<S2> همچو من افتاده دارد صد قتيل <E>
<S1> يا رب اين آتش که در جان من است <E>
<S2> سرد کن زان سان که کردی بر خليل <E>
<S1> من نمی‌يابم مجال ای دوستان <E>
<S2> گر چه دارد او جمالی بس جميل <E>
<S1> پای ما لنگ است و منزل بس دراز <E>
<S2> دست ما کوتاه و خرما بر نخيل <E>
<S1> حافظ از سرپنجه عشق نگار <E>
<S2> همچو مور افتاده شد در پای پيل <E>
<S1> شاه عالم را بقا و عز و ناز <E>
<S2> باد و هر چيزی که باشد زين قبيل <E>
<S1> عشقبازی و جوانی و شراب لعل فام <E>
<S2> مجلس انس و حريف همدم و شرب مدام <E>
<S1> ساقی شکردهان و مطرب شيرين سخن <E>
<S2> همنشينی نيک کردار و نديمی نيک نام <E>
<S1> شاهدی از لطف و پاکی رشک آب زندگی <E>
<S2> دلبری در حسن و خوبی غيرت ماه تمام <E>
<S1> بزمگاهی دل نشان چون قصر فردوس برين <E>
<S2> گلشنی پيرامنش چون روضه دارالسلام <E>
<S1> صف نشينان نيکخواه و پيشکاران باادب <E>
<S2> دوستداران صاحب اسرار و حريفان دوستکام <E>
<S1> باده گلرنگ تلخ تيز خوش خوار سبک <E>
<S2> نقلش از لعل نگار و نقلش از ياقوت خام <E>
<S1> غمزه ساقی به يغمای خرد آهخته تيغ <E>
<S2> زلف جانان از برای صيد دل گسترده دام <E>
<S1> نکته دانی بذله گو چون حافظ شيرين سخن <E>
<S2> بخشش آموزی جهان افروز چون حاجی قوام <E>
<S1> هر که اين عشرت نخواهد خوشدلی بر وی تباه <E>
<S2> وان که اين مجلس نجويد زندگی بر وی حرام <E>
<S1> مرحبا طاير فرخ پی فرخنده پيام <E>
<S2> خير مقدم چه خبر دوست کجا راه کدام <E>
<S1> يا رب اين قافله را لطف ازل بدرقه باد <E>
<S2> که از او خصم به دام آمد و معشوقه به کام <E>
<S1> ماجرای من و معشوق مرا پايان نيست <E>
<S2> هر چه آغاز ندارد نپذيرد انجام <E>
<S1> گل ز حد برد تنعم نفسی رخ بنما <E>
<S2> سرو می‌نازد و خوش نيست خدا را بخرام <E>
<S1> زلف دلدار چو زنار همی‌فرمايد <E>
<S2> برو ای شيخ که شد بر تن ما خرقه حرام <E>
<S1> مرغ روحم که همی‌زد ز سر سدره صفير <E>
<S2> عاقبت دانه خال تو فکندش در دام <E>
<S1> چشم بيمار مرا خواب نه درخور باشد <E>
<S2> من له يقتل داY دنف کيف ينام <E>
<S1> تو ترحم نکنی بر من مخلص گفتم <E>
<S2> ذاک دعوای و ها انت و تلک الايام <E>
<S1> حافظ ار ميل به ابروی تو دارد شايد <E>
<S2> جای در گوشه محراب کنند اهل کلام <E>
<S1> عاشق روی جوانی خوش نوخاسته‌ام <E>
<S2> و از خدا دولت اين غم به دعا خواسته‌ام <E>
<S1> عاشق و رند و نظربازم و می‌گويم فاش <E>
<S2> تا بدانی که به چندين هنر آراسته‌ام <E>
<S1> شرمم از خرقه آلوده خود می‌آيد <E>
<S2> که بر او وصله به صد شعبده پيراسته‌ام <E>
<S1> خوش بسوز از غمش ای شمع که اينک من نيز <E>
<S2> هم بدين کار کمربسته و برخاسته‌ام <E>
<S1> با چنين حيرتم از دست بشد صرفه کار <E>
<S2> در غم افزوده‌ام آنچ از دل و جان کاسته‌ام <E>
<S1> همچو حافظ به خرابات روم جامه قبا <E>
<S2> بو که در بر کشد آن دلبر نوخاسته‌ام <E>
<S1> بشری اذ السلامه حلت بذی سلم <E>
<S2> لله حمد معترف غايه النعم <E>
<S1> آن خوش خبر کجاست که اين فتح مژده داد <E>
<S2> تا جان فشانمش چو زر و سيم در قدم <E>
<S1> از بازگشت شاه در اين طرفه منزل است <E>
<S2> آهنگ خصم او به سراپرده عدم <E>
<S1> پيمان شکن هرآينه گردد شکسته حال <E>
<S2> ان العهود عند مليک النهی ذمم <E>
<S1> می‌جست از سحاب امل رحمتی ولی <E>
<S2> جز ديده‌اش معاينه بيرون نداد نم <E>
<S1> در نيل غم فتاد سپهرش به طنز گفت <E>
<S2> ان قد ندمت و ما ينفع الندم <E>
<S1> ساقی چو يار مه رخ و از اهل راز بود <E>
<S2> حافظ بخورد باده و شيخ و فقيه هم <E>
<S1> بازآی ساقيا که هواخواه خدمتم <E>
<S2> مشتاق بندگی و دعاگوی دولتم <E>
<S1> زان جا که فيض جام سعادت فروغ توست <E>
<S2> بيرون شدی نمای ز ظلمات حيرتم <E>
<S1> هر چند غرق بحر گناهم ز صد جهت <E>
<S2> تا آشنای عشق شدم ز اهل رحمتم <E>
<S1> عيبم مکن به رندی و بدنامی ای حکيم <E>
<S2> کاين بود سرنوشت ز ديوان قسمتم <E>
<S1> می خور که عاشقی نه به کسب است و اختيار <E>
<S2> اين موهبت رسيد ز ميراث فطرتم <E>
<S1> من کز وطن سفر نگزيدم به عمر خويش <E>
<S2> در عشق ديدن تو هواخواه غربتم <E>
<S1> دريا و کوه در ره و من خسته و ضعيف <E>
<S2> ای خضر پی خجسته مدد کن به همتم <E>
<S1> دورم به صورت از در دولتسرای تو <E>
<S2> ليکن به جان و دل ز مقيمان حضرتم <E>
<S1> حافظ به پيش چشم تو خواهد سپرد جان <E>
<S2> در اين خيالم ار بدهد عمر مهلتم <E>
<S1> دوش بيماری چشم تو ببرد از دستم <E>
<S2> ليکن از لطف لبت صورت جان می‌بستم <E>
<S1> عشق من با خط مشکين تو امروزی نيست <E>
<S2> ديرگاه است کز اين جام هلالی مستم <E>
<S1> از ثبات خودم اين نکته خوش آمد که به جور <E>
<S2> در سر کوی تو از پای طلب ننشستم <E>
<S1> عافيت چشم مدار از من ميخانه نشين <E>
<S2> که دم از خدمت رندان زده‌ام تا هستم <E>
<S1> در ره عشق از آن سوی فنا صد خطر است <E>
<S2> تا نگويی که چو عمرم به سر آمد رستم <E>
<S1> بعد از اينم چه غم از تير کج انداز حسود <E>
<S2> چون به محبوب کمان ابروی خود پيوستم <E>
<S1> بوسه بر درج عقيق تو حلال است مرا <E>
<S2> که به افسوس و جفا مهر وفا نشکستم <E>
<S1> صنمی لشکريم غارت دل کرد و برفت <E>
<S2> آه اگر عاطفت شاه نگيرد دستم <E>
<S1> رتبت دانش حافظ به فلک برشده بود <E>
<S2> کرد غمخواری شمشاد بلندت پستم <E>
<S1> به غير از آن که بشد دين و دانش از دستم <E>
<S2> بيا بگو که ز عشقت چه طرف بربستم <E>
<S1> اگر چه خرمن عمرم غم تو داد به باد <E>
<S2> به خاک پای عزيزت که عهد نشکستم <E>
<S1> چو ذره گر چه حقيرم ببين به دولت عشق <E>
<S2> که در هوای رخت چون به مهر پيوستم <E>
<S1> بيار باده که عمريست تا من از سر امن <E>
<S2> به کنج عافيت از بهر عيش ننشستم <E>
<S1> اگر ز مردم هشياری ای نصيحتگو <E>
<S2> سخن به خاک ميفکن چرا که من مستم <E>
<S1> چگونه سر ز خجالت برآورم بر دوست <E>
<S2> که خدمتی به سزا برنيامد از دستم <E>
<S1> بسوخت حافظ و آن يار دلنواز نگفت <E>
<S2> که مرهمی بفرستم که خاطرش خستم <E>
<S1> زلف بر باد مده تا ندهی بر بادم <E>
<S2> ناز بنياد مکن تا نکنی بنيادم <E>
<S1> می مخور با همه کس تا نخورم خون جگر <E>
<S2> سر مکش تا نکشد سر به فلک فريادم <E>
<S1> زلف را حلقه مکن تا نکنی دربندم <E>
<S2> طره را تاب مده تا ندهی بر بادم <E>
<S1> يار بيگانه مشو تا نبری از خويشم <E>
<S2> غم اغيار مخور تا نکنی ناشادم <E>
<S1> رخ برافروز که فارغ کنی از برگ گلم <E>
<S2> قد برافراز که از سرو کنی آزادم <E>
<S1> شمع هر جمع مشو ور نه بسوزی ما را <E>
<S2> ياد هر قوم مکن تا نروی از يادم <E>
<S1> شهره شهر مشو تا ننهم سر در کوه <E>
<S2> شور شيرين منما تا نکنی فرهادم <E>
<S1> رحم کن بر من مسکين و به فريادم رس <E>
<S2> تا به خاک در آصف نرسد فريادم <E>
<S1> حافظ از جور تو حاشا که بگرداند روی <E>
<S2> من از آن روز که دربند توام آزادم <E>
<S1> فاش می‌گويم و از گفته خود دلشادم <E>
<S2> بنده عشقم و از هر دو جهان آزادم <E>
<S1> طاير گلشن قدسم چه دهم شرح فراق <E>
<S2> که در اين دامگه حادثه چون افتادم <E>
<S1> من ملک بودم و فردوس برين جايم بود <E>
<S2> آدم آورد در اين دير خراب آبادم <E>
<S1> سايه طوبی و دلجويی حور و لب حوض <E>
<S2> به هوای سر کوی تو برفت از يادم <E>
<S1> نيست بر لوح دلم جز الف قامت دوست <E>
<S2> چه کنم حرف دگر ياد نداد استادم <E>
<S1> کوکب بخت مرا هيچ منجم نشناخت <E>
<S2> يا رب از مادر گيتی به چه طالع زادم <E>
<S1> تا شدم حلقه به گوش در ميخانه عشق <E>
<S2> هر دم آيد غمی از نو به مبارک بادم <E>
<S1> می خورد خون دلم مردمک ديده سزاست <E>
<S2> که چرا دل به جگرگوشه مردم دادم <E>
<S1> پاک کن چهره حافظ به سر زلف ز اشک <E>
<S2> ور نه اين سيل دمادم ببرد بنيادم <E>
<S1> مرا می‌بينی و هر دم زيادت می‌کنی دردم <E>
<S2> تو را می‌بينم و ميلم زيادت می‌شود هر دم <E>
<S1> به سامانم نمی‌پرسی نمی‌دانم چه سر داری <E>
<S2> به درمانم نمی‌کوشی نمی‌دانی مگر دردم <E>
<S1> نه راه است اين که بگذاری مرا بر خاک و بگريزی <E>
<S2> گذاری آر و بازم پرس تا خاک رهت گردم <E>
<S1> ندارم دستت از دامن بجز در خاک و آن دم هم <E>
<S2> که بر خاکم روان گردی به گرد دامنت گردم <E>
<S1> فرورفت از غم عشقت دمم دم می‌دهی تا کی <E>
<S2> دمار از من برآوردی نمی‌گويی برآوردم <E>
<S1> شبی دل را به تاريکی ز زلفت باز می‌جستم <E>
<S2> رخت می‌ديدم و جامی هلالی باز می‌خوردم <E>
<S1> کشيدم در برت ناگاه و شد در تاب گيسويت <E>
<S2> نهادم بر لبت لب را و جان و دل فدا کردم <E>
<S1> تو خوش می‌باش با حافظ برو گو خصم جان می‌ده <E>
<S2> چو گرمی از تو می‌بينم چه باک از خصم دم سردم <E>
<S1> سال‌ها پيروی مذهب رندان کردم <E>
<S2> تا به فتوی خرد حرص به زندان کردم <E>
<S1> من به سرمنزل عنقا نه به خود بردم راه <E>
<S2> قطع اين مرحله با مرغ سليمان کردم <E>
<S1> سايه‌ای بر دل ريشم فکن ای گنج روان <E>
<S2> که من اين خانه به سودای تو ويران کردم <E>
<S1> توبه کردم که نبوسم لب ساقی و کنون <E>
<S2> می‌گزم لب که چرا گوش به نادان کردم <E>
<S1> در خلاف آمد عادت بطلب کام که من <E>
<S2> کسب جمعيت از آن زلف پريشان کردم <E>
<S1> نقش مستوری و مستی نه به دست من و توست <E>
<S2> آن چه سلطان ازل گفت بکن آن کردم <E>
<S1> دارم از لطف ازل جنت فردوس طمع <E>
<S2> گر چه دربانی ميخانه فراوان کردم <E>
<S1> اين که پيرانه سرم صحبت يوسف بنواخت <E>
<S2> اجر صبريست که در کلبه احزان کردم <E>
<S1> صبح خيزی و سلامت طلبی چون حافظ <E>
<S2> هر چه کردم همه از دولت قرآن کردم <E>
<S1> گر به ديوان غزل صدرنشينم چه عجب <E>
<S2> سال‌ها بندگی صاحب ديوان کردم <E>
<S1> ديشب به سيل اشک ره خواب می‌زدم <E>
<S2> نقشی به ياد خط تو بر آب می‌زدم <E>
<S1> ابروی يار در نظر و خرقه سوخته <E>
<S2> جامی به ياد گوشه محراب می‌زدم <E>
<S1> هر مرغ فکر کز سر شاخ سخن بجست <E>
<S2> بازش ز طره تو به مضراب می‌زدم <E>
<S1> روی نگار در نظرم جلوه می‌نمود <E>
<S2> وز دور بوسه بر رخ مهتاب می‌زدم <E>
<S1> چشمم به روی ساقی و گوشم به قول چنگ <E>
<S2> فالی به چشم و گوش در اين باب می‌زدم <E>
<S1> نقش خيال روی تو تا وقت صبحدم <E>
<S2> بر کارگاه ديده بی‌خواب می‌زدم <E>
<S1> ساقی به صوت اين غزلم کاسه می‌گرفت <E>
<S2> می‌گفتم اين سرود و می ناب می‌زدم <E>
<S1> خوش بود وقت حافظ و فال مراد و کام <E>
<S2> بر نام عمر و دولت احباب می‌زدم <E>
<S1> هر چند پير و خسته دل و ناتوان شدم <E>
<S2> هر گه که ياد روی تو کردم جوان شدم <E>
<S1> شکر خدا که هر چه طلب کردم از خدا <E>
<S2> بر منتهای همت خود کامران شدم <E>
<S1> ای گلبن جوان بر دولت بخور که من <E>
<S2> در سايه تو بلبل باغ جهان شدم <E>
<S1> اول ز تحت و فوق وجودم خبر نبود <E>
<S2> در مکتب غم تو چنين نکته دان شدم <E>
<S1> قسمت حوالتم به خرابات می‌کند <E>
<S2> هر چند کاين چنين شدم و آن چنان شدم <E>
<S1> آن روز بر دلم در معنی گشوده شد <E>
<S2> کز ساکنان درگه پير مغان شدم <E>
<S1> در شاهراه دولت سرمد به تخت بخت <E>
<S2> با جام می به کام دل دوستان شدم <E>
<S1> از آن زمان که فتنه چشمت به من رسيد <E>
<S2> ايمن ز شر فتنه آخرزمان شدم <E>
<S1> من پير سال و ماه نيم يار بی‌وفاست <E>
<S2> بر من چو عمر می‌گذرد پير از آن شدم <E>
<S1> دوشم نويد داد عنايت که حافظا <E>
<S2> بازآ که من به عفو گناهت ضمان شدم <E>
<S1> خيال نقش تو در کارگاه ديده کشيدم <E>
<S2> به صورت تو نگاری نديدم و نشنيدم <E>
<S1> اگر چه در طلبت همعنان باد شمالم <E>
<S2> به گرد سرو خرامان قامتت نرسيدم <E>
<S1> اميد در شب زلفت به روز عمر نبستم <E>
<S2> طمع به دور دهانت ز کام دل ببريدم <E>
<S1> به شوق چشمه نوشت چه قطره‌ها که فشاندم <E>
<S2> ز لعل باده فروشت چه عشوه‌ها که خريدم <E>
<S1> ز غمزه بر دل ريشم چه تير ها که گشادی <E>
<S2> ز غصه بر سر کويت چه بارها که کشيدم <E>
<S1> ز کوی يار بيار ای نسيم صبح غباری <E>
<S2> که بوی خون دل ريش از آن تراب شنيدم <E>
<S1> گناه چشم سياه تو بود و گردن دلخواه <E>
<S2> که من چو آهوی وحشی ز آدمی برميدم <E>
<S1> چو غنچه بر سرم از کوی او گذشت نسيمی <E>
<S2> که پرده بر دل خونين به بوی او بدريدم <E>
<S1> به خاک پای تو سوگند و نور ديده حافظ <E>
<S2> که بی رخ تو فروغ از چراغ ديده نديدم <E>
<S1> ز دست کوته خود زير بارم <E>
<S2> که از بالابلندان شرمسارم <E>
<S1> مگر زنجير مويی گيردم دست <E>
<S2> وگر نه سر به شيدايی برآرم <E>
<S1> ز چشم من بپرس اوضاع گردون <E>
<S2> که شب تا روز اختر می‌شمارم <E>
<S1> بدين شکرانه می‌بوسم لب جام <E>
<S2> که کرد آگه ز راز روزگارم <E>
<S1> اگر گفتم دعای می فروشان <E>
<S2> چه باشد حق نعمت می‌گزارم <E>
<S1> من از بازوی خود دارم بسی شکر <E>
<S2> که زور مردم آزاری ندارم <E>
<S1> سری دارم چو حافظ مست ليکن <E>
<S2> به لطف آن سری اميدوارم <E>
<S1> گر چه افتاد ز زلفش گرهی در کارم <E>
<S2> همچنان چشم گشاد از کرمش می‌دارم <E>
<S1> به طرب حمل مکن سرخی رويم که چو جام <E>
<S2> خون دل عکس برون می‌دهد از رخسارم <E>
<S1> پرده مطربم از دست برون خواهد برد <E>
<S2> آه اگر زان که در اين پرده نباشد بارم <E>
<S1> پاسبان حرم دل شده‌ام شب همه شب <E>
<S2> تا در اين پرده جز انديشه او نگذارم <E>
<S1> منم آن شاعر ساحر که به افسون سخن <E>
<S2> از نی کلک همه قند و شکر می‌بارم <E>
<S1> ديده بخت به افسانه او شد در خواب <E>
<S2> کو نسيمی ز عنايت که کند بيدارم <E>
<S1> چون تو را در گذر ای يار نمی‌يارم ديد <E>
<S2> با که گويم که بگويد سخنی با يارم <E>
<S1> دوش می‌گفت که حافظ همه روی است و ريا <E>
<S2> بجز از خاک درش با که بود بازارم <E>
<S1> گر دست دهد خاک کف پای نگارم <E>
<S2> بر لوح بصر خط غباری بنگارم <E>
<S1> بر بوی کنار تو شدم غرق و اميد است <E>
<S2> از موج سرشکم که رساند به کنارم <E>
<S1> پروانه او گر رسدم در طلب جان <E>
<S2> چون شمع همان دم به دمی جان بسپارم <E>
<S1> امروز مکش سر ز وفای من و انديش <E>
<S2> زان شب که من از غم به دعا دست برآرم <E>
<S1> زلفين سياه تو به دلداری عشاق <E>
<S2> دادند قراری و ببردند قرارم <E>
<S1> ای باد از آن باده نسيمی به من آور <E>
<S2> کان بوی شفابخش بود دفع خمارم <E>
<S1> گر قلب دلم را ننهد دوست عياری <E>
<S2> من نقد روان در دمش از ديده شمارم <E>
<S1> دامن مفشان از من خاکی که پس از من <E>
<S2> زين در نتواند که برد باد غبارم <E>
<S1> حافظ لب لعلش چو مرا جان عزيز است <E>
<S2> عمری بود آن لحظه که جان را به لب آرم <E>
<S1> در نهانخانه عشرت صنمی خوش دارم <E>
<S2> کز سر زلف و رخش نعل در آتش دارم <E>
<S1> عاشق و رندم و ميخواره به آواز بلند <E>
<S2> وين همه منصب از آن حور پريوش دارم <E>
<S1> گر تو زين دست مرا بی سر و سامان داری <E>
<S2> من به آه سحرت زلف مشوش دارم <E>
<S1> گر چنين چهره گشايد خط زنگاری دوست <E>
<S2> من رخ زرد به خونابه منقش دارم <E>
<S1> گر به کاشانه رندان قدمی خواهی زد <E>
<S2> نقل شعر شکرين و می بی‌غش دارم <E>
<S1> ناوک غمزه بيار و رسن زلف که من <E>
<S2> جنگ‌ها با دل مجروح بلاکش دارم <E>
<S1> حافظا چون غم و شادی جهان در گذر است <E>
<S2> بهتر آن است که من خاطر خود خوش دارم <E>
<S1> مرا عهديست با جانان که تا جان در بدن دارم <E>
<S2> هواداران کويش را چو جان خويشتن دارم <E>
<S1> صفای خلوت خاطر از آن شمع چگل جويم <E>
<S2> فروغ چشم و نور دل از آن ماه ختن دارم <E>
<S1> به کام و آرزوی دل چو دارم خلوتی حاصل <E>
<S2> چه فکر از خبث بدگويان ميان انجمن دارم <E>
<S1> مرا در خانه سروی هست کاندر سايه قدش <E>
<S2> فراغ از سرو بستانی و شمشاد چمن دارم <E>
<S1> گرم صد لشکر از خوبان به قصد دل کمين سازند <E>
<S2> بحمد الله و المنه بتی لشکرشکن دارم <E>
<S1> سزد کز خاتم لعلش زنم لاف سليمانی <E>
<S2> چو اسم اعظمم باشد چه باک از اهرمن دارم <E>
<S1> الا ای پير فرزانه مکن عيبم ز ميخانه <E>
<S2> که من در ترک پيمانه دلی پيمان شکن دارم <E>
<S1> خدا را ای رقيب امشب زمانی ديده بر هم نه <E>
<S2> که من با لعل خاموشش نهانی صد سخن دارم <E>
<S1> چو در گلزار اقبالش خرامانم بحمدالله <E>
<S2> نه ميل لاله و نسرين نه برگ نسترن دارم <E>
<S1> به رندی شهره شد حافظ ميان همدمان ليکن <E>
<S2> چه غم دارم که در عالم قوام الدين حسن دارم <E>
<S1> من که باشم که بر آن خاطر عاطر گذرم <E>
<S2> لطف‌ها می‌کنی ای خاک درت تاج سرم <E>
<S1> دلبرا بنده نوازيت که آموخت بگو <E>
<S2> که من اين ظن به رقيبان تو هرگز نبرم <E>
<S1> همتم بدرقه راه کن ای طاير قدس <E>
<S2> که دراز است ره مقصد و من نوسفرم <E>
<S1> ای نسيم سحری بندگی من برسان <E>
<S2> که فراموش مکن وقت دعای سحرم <E>
<S1> خرم آن روز کز اين مرحله بربندم بار <E>
<S2> و از سر کوی تو پرسند رفيقان خبرم <E>
<S1> حافظا شايد اگر در طلب گوهر وصل <E>
<S2> ديده دريا کنم از اشک و در او غوطه خورم <E>
<S1> پايه نظم بلند است و جهان گير بگو <E>
<S2> تا کند پادشه بحر دهان پرگهرم <E>
<S1> جوزا سحر نهاد حمايل برابرم <E>
<S2> يعنی غلام شاهم و سوگند می‌خورم <E>
<S1> ساقی بيا که از مدد بخت کارساز <E>
<S2> کامی که خواستم ز خدا شد ميسرم <E>
<S1> جامی بده که باز به شادی روی شاه <E>
<S2> پيرانه سر هوای جوانيست در سرم <E>
<S1> راهم مزن به وصف زلال خضر که من <E>
<S2> از جام شاه جرعه کش حوض کوثرم <E>
<S1> شاها اگر به عرش رسانم سرير فضل <E>
<S2> مملوک اين جنابم و مسکين اين درم <E>
<S1> من جرعه نوش بزم تو بودم هزار سال <E>
<S2> کی ترک آبخورد کند طبع خوگرم <E>
<S1> ور باورت نمی‌کند از بنده اين حديث <E>
<S2> از گفته کمال دليلی بياورم <E>
<S1> گر برکنم دل از تو و بردارم از تو مهر <E>
<S2> آن مهر بر که افکنم آن دل کجا برم <E>
<S1> منصور بن مظفر غازيست حرز من <E>
<S2> و از اين خجسته نام بر اعدا مظفرم <E>
<S1> عهد الست من همه با عشق شاه بود <E>
<S2> و از شاهراه عمر بدين عهد بگذرم <E>
<S1> گردون چو کرد نظم ثريا به نام شاه <E>
<S2> من نظم در چرا نکنم از که کمترم <E>
<S1> شاهين صفت چو طعمه چشيدم ز دست شاه <E>
<S2> کی باشد التفات به صيد کبوترم <E>
<S1> ای شاه شيرگير چه کم گردد ار شود <E>
<S2> در سايه تو ملک فراغت ميسرم <E>
<S1> شعرم به يمن مدح تو صد ملک دل گشاد <E>
<S2> گويی که تيغ توست زبان سخنورم <E>
<S1> بر گلشنی اگر بگذشتم چو باد صبح <E>
<S2> نی عشق سرو بود و نه شوق صنوبرم <E>
<S1> بوی تو می‌شنيدم و بر ياد روی تو <E>
<S2> دادند ساقيان طرب يک دو ساغرم <E>
<S1> مستی به آب يک دو عنب وضع بنده نيست <E>
<S2> من سالخورده پير خرابات پرورم <E>
<S1> با سير اختر فلکم داوری بسيست <E>
<S2> انصاف شاه باد در اين قصه ياورم <E>
<S1> شکر خدا که باز در اين اوج بارگاه <E>
<S2> طاووس عرش می‌شنود صيت شهپرم <E>
<S1> نامم ز کارخانه عشاق محو باد <E>
<S2> گر جز محبت تو بود شغل ديگرم <E>
<S1> شبل الاسد به صيد دلم حمله کرد و من <E>
<S2> گر لاغرم وگرنه شکار غضنفرم <E>
<S1> ای عاشقان روی تو از ذره بيشتر <E>
<S2> من کی رسم به وصل تو کز ذره کمترم <E>
<S1> بنما به من که منکر حسن رخ تو کيست <E>
<S2> تا ديده‌اش به گزلک غيرت برآورم <E>
<S1> بر من فتاد سايه خورشيد سلطنت <E>
<S2> و اکنون فراغت است ز خورشيد خاورم <E>
<S1> مقصود از اين معامله بازارتيزی است <E>
<S2> نی جلوه می‌فروشم و نی عشوه می‌خرم <E>
<S1> تو همچو صبحی و من شمع خلوت سحرم <E>
<S2> تبسمی کن و جان بين که چون همی‌سپرم <E>
<S1> چنين که در دل من داغ زلف سرکش توست <E>
<S2> بنفشه زار شود تربتم چو درگذرم <E>
<S1> بر آستان مرادت گشاده‌ام در چشم <E>
<S2> که يک نظر فکنی خود فکندی از نظرم <E>
<S1> چه شکر گويمت ای خيل غم عفاک الله <E>
<S2> که روز بی‌کسی آخر نمی‌روی ز سرم <E>
<S1> غلام مردم چشمم که با سياه دلی <E>
<S2> هزار قطره ببارد چو درد دل شمرم <E>
<S1> به هر نظر بت ما جلوه می‌کند ليکن <E>
<S2> کس اين کرشمه نبيند که من همی‌نگرم <E>
<S1> به خاک حافظ اگر يار بگذرد چون باد <E>
<S2> ز شوق در دل آن تنگنا کفن بدرم <E>
<S1> به تيغم گر کشد دستش نگيرم <E>
<S2> وگر تيرم زند منت پذيرم <E>
<S1> کمان ابرويت را گو بزن تير <E>
<S2> که پيش دست و بازويت بميرم <E>
<S1> غم گيتی گر از پايم درآرد <E>
<S2> بجز ساغر که باشد دستگيرم <E>
<S1> برآی ای آفتاب صبح اميد <E>
<S2> که در دست شب هجران اسيرم <E>
<S1> به فريادم رس ای پير خرابات <E>
<S2> به يک جرعه جوانم کن که پيرم <E>
<S1> به گيسوی تو خوردم دوش سوگند <E>
<S2> که من از پای تو سر بر نگيرم <E>
<S1> بسوز اين خرقه تقوا تو حافظ <E>
<S2> که گر آتش شوم در وی نگيرم <E>
<S1> مزن بر دل ز نوک غمزه تيرم <E>
<S2> که پيش چشم بيمارت بميرم <E>
<S1> نصاب حسن در حد کمال است <E>
<S2> زکاتم ده که مسکين و فقيرم <E>
<S1> چو طفلان تا کی ای زاهد فريبی <E>
<S2> به سيب بوستان و شهد و شيرم <E>
<S1> چنان پر شد فضای سينه از دوست <E>
<S2> که فکر خويش گم شد از ضميرم <E>
<S1> قدح پر کن که من در دولت عشق <E>
<S2> جوان بخت جهانم گر چه پيرم <E>
<S1> قراری بسته‌ام با می فروشان <E>
<S2> که روز غم بجز ساغر نگيرم <E>
<S1> مبادا جز حساب مطرب و می <E>
<S2> اگر نقشی کشد کلک دبيرم <E>
<S1> در اين غوغا که کس کس را نپرسد <E>
<S2> من از پير مغان منت پذيرم <E>
<S1> خوشا آن دم کز استغنای مستی <E>
<S2> فراغت باشد از شاه و وزيرم <E>
<S1> من آن مرغم که هر شام و سحرگاه <E>
<S2> ز بام عرش می‌آيد صفيرم <E>
<S1> چو حافظ گنج او در سينه دارم <E>
<S2> اگر چه مدعی بيند حقيرم <E>
<S1> نماز شام غريبان چو گريه آغازم <E>
<S2> به مويه‌های غريبانه قصه پردازم <E>
<S1> به ياد يار و ديار آن چنان بگريم زار <E>
<S2> که از جهان ره و رسم سفر براندازم <E>
<S1> من از ديار حبيبم نه از بلاد غريب <E>
<S2> مهيمنا به رفيقان خود رسان بازم <E>
<S1> خدای را مددی ای رفيق ره تا من <E>
<S2> به کوی ميکده ديگر علم برافرازم <E>
<S1> خرد ز پيری من کی حساب برگيرد <E>
<S2> که باز با صنمی طفل عشق می‌بازم <E>
<S1> بجز صبا و شمالم نمی‌شناسد کس <E>
<S2> عزيز من که بجز باد نيست دمسازم <E>
<S1> هوای منزل يار آب زندگانی ماست <E>
<S2> صبا بيار نسيمی ز خاک شيرازم <E>
<S1> سرشکم آمد و عيبم بگفت روی به روی <E>
<S2> شکايت از که کنم خانگيست غمازم <E>
<S1> ز چنگ زهره شنيدم که صبحدم می‌گفت <E>
<S2> غلام حافظ خوش لهجه خوش آوازم <E>
<S1> گر دست رسد در سر زلفين تو بازم <E>
<S2> چون گوی چه سرها که به چوگان تو بازم <E>
<S1> زلف تو مرا عمر دراز است ولی نيست <E>
<S2> در دست سر مويی از آن عمر درازم <E>
<S1> پروانه راحت بده ای شمع که امشب <E>
<S2> از آتش دل پيش تو چون شمع گدازم <E>
<S1> آن دم که به يک خنده دهم جان چو صراحی <E>
<S2> مستان تو خواهم که گزارند نمازم <E>
<S1> چون نيست نماز من آلوده نمازی <E>
<S2> در ميکده زان کم نشود سوز و گدازم <E>
<S1> در مسجد و ميخانه خيالت اگر آيد <E>
<S2> محراب و کمانچه ز دو ابروی تو سازم <E>
<S1> گر خلوت ما را شبی از رخ بفروزی <E>
<S2> چون صبح بر آفاق جهان سر بفرازم <E>
<S1> محمود بود عاقبت کار در اين راه <E>
<S2> گر سر برود در سر سودای ايازم <E>
<S1> حافظ غم دل با که بگويم که در اين دور <E>
<S2> جز جام نشايد که بود محرم رازم <E>
<S1> در خرابات مغان گر گذر افتد بازم <E>
<S2> حاصل خرقه و سجاده روان دربازم <E>
<S1> حلقه توبه گر امروز چو زهاد زنم <E>
<S2> خازن ميکده فردا نکند در بازم <E>
<S1> ور چو پروانه دهد دست فراغ بالی <E>
<S2> جز بدان عارض شمعی نبود پروازم <E>
<S1> صحبت حور نخواهم که بود عين قصور <E>
<S2> با خيال تو اگر با دگری پردازم <E>
<S1> سر سودای تو در سينه بماندی پنهان <E>
<S2> چشم تردامن اگر فاش نگردی رازم <E>
<S1> مرغ سان از قفس خاک هوايی گشتم <E>
<S2> به هوايی که مگر صيد کند شهبازم <E>
<S1> همچو چنگ ار به کناری ندهی کام دلم <E>
<S2> از لب خويش چو نی يک نفسی بنوازم <E>
<S1> ماجرای دل خون گشته نگويم با کس <E>
<S2> زان که جز تيغ غمت نيست کسی دمسازم <E>
<S1> گر به هر موی سری بر تن حافظ باشد <E>
<S2> همچو زلفت همه را در قدمت اندازم <E>
<S1> مژده وصل تو کو کز سر جان برخيزم <E>
<S2> طاير قدسم و از دام جهان برخيزم <E>
<S1> به ولای تو که گر بنده خويشم خوانی <E>
<S2> از سر خواجگی کون و مکان برخيزم <E>
<S1> يا رب از ابر هدايت برسان بارانی <E>
<S2> پيشتر زان که چو گردی ز ميان برخيزم <E>
<S1> بر سر تربت من با می و مطرب بنشين <E>
<S2> تا به بويت ز لحد رقص کنان برخيزم <E>
<S1> خيز و بالا بنما ای بت شيرين حرکات <E>
<S2> کز سر جان و جهان دست فشان برخيزم <E>
<S1> گر چه پيرم تو شبی تنگ در آغوشم کش <E>
<S2> تا سحرگه ز کنار تو جوان برخيزم <E>
<S1> روز مرگم نفسی مهلت ديدار بده <E>
<S2> تا چو حافظ ز سر جان و جهان برخيزم <E>
<S1> چرا نه در پی عزم ديار خود باشم <E>
<S2> چرا نه خاک سر کوی يار خود باشم <E>
<S1> غم غريبی و غربت چو بر نمی‌تابم <E>
<S2> به شهر خود روم و شهريار خود باشم <E>
<S1> ز محرمان سراپرده وصال شوم <E>
<S2> ز بندگان خداوندگار خود باشم <E>
<S1> چو کار عمر نه پيداست باری آن اولی <E>
<S2> که روز واقعه پيش نگار خود باشم <E>
<S1> ز دست بخت گران خواب و کار بی‌سامان <E>
<S2> گرم بود گله‌ای رازدار خود باشم <E>
<S1> هميشه پيشه من عاشقی و رندی بود <E>
<S2> دگر بکوشم و مشغول کار خود باشم <E>
<S1> بود که لطف ازل رهنمون شود حافظ <E>
<S2> وگرنه تا به ابد شرمسار خود باشم <E>
<S1> من دوستدار روی خوش و موی دلکشم <E>
<S2> مدهوش چشم مست و می صاف بی‌غشم <E>
<S1> گفتی ز سر عهد ازل يک سخن بگو <E>
<S2> آن گه بگويمت که دو پيمانه درکشم <E>
<S1> من آدم بهشتيم اما در اين سفر <E>
<S2> حالی اسير عشق جوانان مه وشم <E>
<S1> در عاشقی گزير نباشد ز ساز و سوز <E>
<S2> استاده‌ام چو شمع مترسان ز آتشم <E>
<S1> شيراز معدن لب لعل است و کان حسن <E>
<S2> من جوهری مفلسم ايرا مشوشم <E>
<S1> از بس که چشم مست در اين شهر ديده‌ام <E>
<S2> حقا که می نمی‌خورم اکنون و سرخوشم <E>
<S1> شهريست پر کرشمه حوران ز شش جهت <E>
<S2> چيزيم نيست ور نه خريدار هر ششم <E>
<S1> بخت ار مدد دهد که کشم رخت سوی دوست <E>
<S2> گيسوی حور گرد فشاند ز مفرشم <E>
<S1> حافظ عروس طبع مرا جلوه آرزوست <E>
<S2> آيينه‌ای ندارم از آن آه می‌کشم <E>
<S1> خيال روی تو چون بگذرد به گلشن چشم <E>
<S2> دل از پی نظر آيد به سوی روزن چشم <E>
<S1> سزای تکيه گهت منظری نمی‌بينم <E>
<S2> منم ز عالم و اين گوشه معين چشم <E>
<S1> بيا که لعل و گهر در نثار مقدم تو <E>
<S2> ز گنج خانه دل می‌کشم به روزن چشم <E>
<S1> سحر سرشک روانم سر خرابی داشت <E>
<S2> گرم نه خون جگر می‌گرفت دامن چشم <E>
<S1> نخست روز که ديدم رخ تو دل می‌گفت <E>
<S2> اگر رسد خللی خون من به گردن چشم <E>
<S1> به بوی مژده وصل تو تا سحر شب دوش <E>
<S2> به راه باد نهادم چراغ روشن چشم <E>
<S1> به مردمی که دل دردمند حافظ را <E>
<S2> مزن به ناوک دلدوز مردم افکن چشم <E>
<S1> من که از آتش دل چون خم می در جوشم <E>
<S2> مهر بر لب زده خون می‌خورم و خاموشم <E>
<S1> قصد جان است طمع در لب جانان کردن <E>
<S2> تو مرا بين که در اين کار به جان می‌کوشم <E>
<S1> من کی آزاد شوم از غم دل چون هر دم <E>
<S2> هندوی زلف بتی حلقه کند در گوشم <E>
<S1> حاش لله که نيم معتقد طاعت خويش <E>
<S2> اين قدر هست که گه گه قدحی می نوشم <E>
<S1> هست اميدم که عليرغم عدو روز جزا <E>
<S2> فيض عفوش ننهد بار گنه بر دوشم <E>
<S1> پدرم روضه رضوان به دو گندم بفروخت <E>
<S2> من چرا ملک جهان را به جوی نفروشم <E>
<S1> خرقه پوشی من از غايت دين داری نيست <E>
<S2> پرده‌ای بر سر صد عيب نهان می‌پوشم <E>
<S1> من که خواهم که ننوشم بجز از راوق خم <E>
<S2> چه کنم گر سخن پير مغان ننيوشم <E>
<S1> گر از اين دست زند مطرب مجلس ره عشق <E>
<S2> شعر حافظ ببرد وقت سماع از هوشم <E>
<S1> گر من از سرزنش مدعيان انديشم <E>
<S2> شيوه مستی و رندی نرود از پيشم <E>
<S1> زهد رندان نوآموخته راهی بدهيست <E>
<S2> من که بدنام جهانم چه صلاح انديشم <E>
<S1> شاه شوريده سران خوان من بی‌سامان را <E>
<S2> زان که در کم خردی از همه عالم بيشم <E>
<S1> بر جبين نقش کن از خون دل من خالی <E>
<S2> تا بدانند که قربان تو کافرکيشم <E>
<S1> اعتقادی بنما و بگذر بهر خدا <E>
<S2> تا در اين خرقه ندانی که چه نادرويشم <E>
<S1> شعر خونبار من ای باد بدان يار رسان <E>
<S2> که ز مژگان سيه بر رگ جان زد نيشم <E>
<S1> من اگر باده خورم ور نه چه کارم با کس <E>
<S2> حافظ راز خود و عارف وقت خويشم <E>
<S1> حجاب چهره جان می‌شود غبار تنم <E>
<S2> خوشا دمی که از آن چهره پرده برفکنم <E>
<S1> چنين قفس نه سزای چو من خوش الحانيست <E>
<S2> روم به گلشن رضوان که مرغ آن چمنم <E>
<S1> عيان نشد که چرا آمدم کجا رفتم <E>
<S2> دريغ و درد که غافل ز کار خويشتنم <E>
<S1> چگونه طوف کنم در فضای عالم قدس <E>
<S2> که در سراچه ترکيب تخته بند تنم <E>
<S1> اگر ز خون دلم بوی شوق می‌آيد <E>
<S2> عجب مدار که همدرد نافه ختنم <E>
<S1> طراز پيرهن زرکشم مبين چون شمع <E>
<S2> که سوزهاست نهانی درون پيرهنم <E>
<S1> بيا و هستی حافظ ز پيش او بردار <E>
<S2> که با وجود تو کس نشنود ز من که منم <E>
<S1> چل سال بيش رفت که من لاف می‌زنم <E>
<S2> کز چاکران پير مغان کمترين منم <E>
<S1> هرگز به يمن عاطفت پير می فروش <E>
<S2> ساغر تهی نشد ز می صاف روشنم <E>
<S1> از جاه عشق و دولت رندان پاکباز <E>
<S2> پيوسته صدر مصطبه‌ها بود مسکنم <E>
<S1> در شان من به دردکشی ظن بد مبر <E>
<S2> کلوده گشت جامه ولی پاکدامنم <E>
<S1> شهباز دست پادشهم اين چه حالت است <E>
<S2> کز ياد برده‌اند هوای نشيمنم <E>
<S1> حيف است بلبلی چو من اکنون در اين قفس <E>
<S2> با اين لسان عذب که خامش چو سوسنم <E>
<S1> آب و هوای فارس عجب سفله پرور است <E>
<S2> کو همرهی که خيمه از اين خاک برکنم <E>
<S1> حافظ به زير خرقه قدح تا به کی کشی <E>
<S2> در بزم خواجه پرده ز کارت برافکنم <E>
<S1> تورانشه خجسته که در من يزيد فضل <E>
<S2> شد منت مواهب او طوق گردنم <E>
<S1> عمريست تا من در طلب هر روز گامی می‌زنم <E>
<S2> دست شفاعت هر زمان در نيک نامی می‌زنم <E>
<S1> بی ماه مهرافروز خود تا بگذرانم روز خود <E>
<S2> دامی به راهی می‌نهم مرغی به دامی می‌زنم <E>
<S1> اورنگ کو گلچهر کو نقش وفا و مهر کو <E>
<S2> حالی من اندر عاشقی داو تمامی می‌زنم <E>
<S1> تا بو که يابم آگهی از سايه سرو سهی <E>
<S2> گلبانگ عشق از هر طرف بر خوش خرامی می‌زنم <E>
<S1> هر چند کان آرام دل دانم نبخشد کام دل <E>
<S2> نقش خيالی می‌کشم فال دوامی می‌زنم <E>
<S1> دانم سر آرد غصه را رنگين برآرد قصه را <E>
<S2> اين آه خون افشان که من هر صبح و شامی می‌زنم <E>
<S1> با آن که از وی غايبم و از می چو حافظ تايبم <E>
<S2> در مجلس روحانيان گه گاه جامی می‌زنم <E>
<S1> بی تو ای سرو روان با گل و گلشن چه کنم <E>
<S2> زلف سنبل چه کشم عارض سوسن چه کنم <E>
<S1> آه کز طعنه بدخواه نديدم رويت <E>
<S2> نيست چون آينه‌ام روی ز آهن چه کنم <E>
<S1> برو ای ناصح و بر دردکشان خرده مگير <E>
<S2> کارفرمای قدر می‌کند اين من چه کنم <E>
<S1> برق غيرت چو چنين می‌جهد از مکمن غيب <E>
<S2> تو بفرما که من سوخته خرمن چه کنم <E>
<S1> شاه ترکان چو پسنديد و به چاهم انداخت <E>
<S2> دستگير ار نشود لطف تهمتن چه کنم <E>
<S1> مددی گر به چراغی نکند آتش طور <E>
<S2> چاره تيره شب وادی ايمن چه کنم <E>
<S1> حافظا خلد برين خانه موروث من است <E>
<S2> اندر اين منزل ويرانه نشيمن چه کنم <E>
<S1> من نه آن رندم که ترک شاهد و ساغر کنم <E>
<S2> محتسب داند که من اين کارها کمتر کنم <E>
<S1> من که عيب توبه کاران کرده باشم بارها <E>
<S2> توبه از می وقت گل ديوانه باشم گر کنم <E>
<S1> عشق دردانه‌ست و من غواص و دريا ميکده <E>
<S2> سر فروبردم در آن جا تا کجا سر برکنم <E>
<S1> لاله ساغرگير و نرگس مست و بر ما نام فسق <E>
<S2> داوری دارم بسی يا رب که را داور کنم <E>
<S1> بازکش يک دم عنان ای ترک شهرآشوب من <E>
<S2> تا ز اشک و چهره راهت پرزر و گوهر کنم <E>
<S1> من که از ياقوت و لعل اشک دارم گنج‌ها <E>
<S2> کی نظر در فيض خورشيد بلنداختر کنم <E>
<S1> چون صبا مجموعه گل را به آب لطف شست <E>
<S2> کجدلم خوان گر نظر بر صفحه دفتر کنم <E>
<S1> عهد و پيمان فلک را نيست چندان اعتبار <E>
<S2> عهد با پيمانه بندم شرط با ساغر کنم <E>
<S1> من که دارم در گدايی گنج سلطانی به دست <E>
<S2> کی طمع در گردش گردون دون پرور کنم <E>
<S1> گر چه گردآلود فقرم شرم باد از همتم <E>
<S2> گر به آب چشمه خورشيد دامن تر کنم <E>
<S1> عاشقان را گر در آتش می‌پسندد لطف دوست <E>
<S2> تنگ چشمم گر نظر در چشمه کوثر کنم <E>
<S1> دوش لعلش عشوه‌ای می‌داد حافظ را ولی <E>
<S2> من نه آنم کز وی اين افسانه‌ها باور کنم <E>
<S1> صنما با غم عشق تو چه تدبير کنم <E>
<S2> تا به کی در غم تو ناله شبگير کنم <E>
<S1> دل ديوانه از آن شد که نصيحت شنود <E>
<S2> مگرش هم ز سر زلف تو زنجير کنم <E>
<S1> آن چه در مدت هجر تو کشيدم هيهات <E>
<S2> در يکی نامه محال است که تحرير کنم <E>
<S1> با سر زلف تو مجموع پريشانی خود <E>
<S2> کو مجالی که سراسر همه تقرير کنم <E>
<S1> آن زمان کرزوی ديدن جانم باشد <E>
<S2> در نظر نقش رخ خوب تو تصوير کنم <E>
<S1> گر بدانم که وصال تو بدين دست دهد <E>
<S2> دين و دل را همه دربازم و توفير کنم <E>
<S1> دور شو از برم ای واعظ و بيهوده مگوی <E>
<S2> من نه آنم که دگر گوش به تزوير کنم <E>
<S1> نيست اميد صلاحی ز فساد حافظ <E>
<S2> چون که تقدير چنين است چه تدبير کنم <E>
<S1> ديده دريا کنم و صبر به صحرا فکنم <E>
<S2> و اندر اين کار دل خويش به دريا فکنم <E>
<S1> از دل تنگ گنهکار برآرم آهی <E>
<S2> کتش اندر گنه آدم و حوا فکنم <E>
<S1> مايه خوشدلی آن جاست که دلدار آن جاست <E>
<S2> می‌کنم جهد که خود را مگر آن جا فکنم <E>
<S1> بگشا بند قبا ای مه خورشيدکلاه <E>
<S2> تا چو زلفت سر سودازده در پا فکنم <E>
<S1> خورده‌ام تير فلک باده بده تا سرمست <E>
<S2> عقده دربند کمر ترکش جوزا فکنم <E>
<S1> جرعه جام بر اين تخت روان افشانم <E>
<S2> غلغل چنگ در اين گنبد مينا فکنم <E>
<S1> حافظا تکيه بر ايام چو سهو است و خطا <E>
<S2> من چرا عشرت امروز به فردا فکنم <E>
<S1> دوش سودای رخش گفتم ز سر بيرون کنم <E>
<S2> گفت کو زنجير تا تدبير اين مجنون کنم <E>
<S1> قامتش را سرو گفتم سر کشيد از من به خشم <E>
<S2> دوستان از راست می‌رنجد نگارم چون کنم <E>
<S1> نکته ناسنجيده گفتم دلبرا معذور دار <E>
<S2> عشوه‌ای فرمای تا من طبع را موزون کنم <E>
<S1> زردرويی می‌کشم زان طبع نازک بی‌گناه <E>
<S2> ساقيا جامی بده تا چهره را گلگون کنم <E>
<S1> ای نسيم منزل ليلی خدا را تا به کی <E>
<S2> ربع را برهم زنم اطلال را جيحون کنم <E>
<S1> من که ره بردم به گنج حسن بی‌پايان دوست <E>
<S2> صد گدای همچو خود را بعد از اين قارون کنم <E>
<S1> ای مه صاحب قران از بنده حافظ ياد کن <E>
<S2> تا دعای دولت آن حسن روزافزون کنم <E>
<S1> به عزم توبه سحر گفتم استخاره کنم <E>
<S2> بهار توبه شکن می‌رسد چه چاره کنم <E>
<S1> سخن درست بگويم نمی‌توانم ديد <E>
<S2> که می خورند حريفان و من نظاره کنم <E>
<S1> چو غنچه با لب خندان به ياد مجلس شاه <E>
<S2> پياله گيرم و از شوق جامه پاره کنم <E>
<S1> به دور لاله دماغ مرا علاج کنيد <E>
<S2> گر از ميانه بزم طرب کناره کنم <E>
<S1> ز روی دوست مرا چون گل مراد شکفت <E>
<S2> حواله سر دشمن به سنگ خاره کنم <E>
<S1> گدای ميکده‌ام ليک وقت مستی بين <E>
<S2> که ناز بر فلک و حکم بر ستاره کنم <E>
<S1> مرا که نيست ره و رسم لقمه پرهيزی <E>
<S2> چرا ملامت رند شرابخواره کنم <E>
<S1> به تخت گل بنشانم بتی چو سلطانی <E>
<S2> ز سنبل و سمنش ساز طوق و ياره کنم <E>
<S1> ز باده خوردن پنهان ملول شد حافظ <E>
<S2> به بانگ بربط و نی رازش آشکاره کنم <E>
<S1> حاشا که من به موسم گل ترک می کنم <E>
<S2> من لاف عقل می‌زنم اين کار کی کنم <E>
<S1> مطرب کجاست تا همه محصول زهد و علم <E>
<S2> در کار چنگ و بربط و آواز نی کنم <E>
<S1> از قيل و قال مدرسه حالی دلم گرفت <E>
<S2> يک چند نيز خدمت معشوق و می کنم <E>
<S1> کی بود در زمانه وفا جام می بيار <E>
<S2> تا من حکايت جم و کاووس کی کنم <E>
<S1> از نامه سياه نترسم که روز حشر <E>
<S2> با فيض لطف او صد از اين نامه طی کنم <E>
<S1> کو پيک صبح تا گله‌های شب فراق <E>
<S2> با آن خجسته طالع فرخنده پی کنم <E>
<S1> اين جان عاريت که به حافظ سپرد دوست <E>
<S2> روزی رخش ببينم و تسليم وی کنم <E>
<S1> روزگاری شد که در ميخانه خدمت می‌کنم <E>
<S2> در لباس فقر کار اهل دولت می‌کنم <E>
<S1> تا کی اندر دام وصل آرم تذروی خوش خرام <E>
<S2> در کمينم و انتظار وقت فرصت می‌کنم <E>
<S1> واعظ ما بوی حق نشنيد بشنو کاين سخن <E>
<S2> در حضورش نيز می‌گويم نه غيبت می‌کنم <E>
<S1> با صبا افتان و خيزان می‌روم تا کوی دوست <E>
<S2> و از رفيقان ره استمداد همت می‌کنم <E>
<S1> خاک کويت زحمت ما برنتابد بيش از اين <E>
<S2> لطف‌ها کردی بتا تخفيف زحمت می‌کنم <E>
<S1> زلف دلبر دام راه و غمزه‌اش تير بلاست <E>
<S2> ياد دار ای دل که چندينت نصيحت می‌کنم <E>
<S1> ديده بدبين بپوشان ای کريم عيب پوش <E>
<S2> زين دليری‌ها که من در کنج خلوت می‌کنم <E>
<S1> حافظم در مجلسی دردی کشم در محفلی <E>
<S2> بنگر اين شوخی که چون با خلق صنعت می‌کنم <E>
<S1> من ترک عشق شاهد و ساغر نمی‌کنم <E>
<S2> صد بار توبه کردم و ديگر نمی‌کنم <E>
<S1> باغ بهشت و سايه طوبی و قصر و حور <E>
<S2> با خاک کوی دوست برابر نمی‌کنم <E>
<S1> تلقين و درس اهل نظر يک اشارت است <E>
<S2> گفتم کنايتی و مکرر نمی‌کنم <E>
<S1> هرگز نمی‌شود ز سر خود خبر مرا <E>
<S2> تا در ميان ميکده سر بر نمی‌کنم <E>
<S1> ناصح به طعن گفت که رو ترک عشق کن <E>
<S2> محتاج جنگ نيست برادر نمی‌کنم <E>
<S1> اين تقواام تمام که با شاهدان شهر <E>
<S2> ناز و کرشمه بر سر منبر نمی‌کنم <E>
<S1> حافظ جناب پير مغان جای دولت است <E>
<S2> من ترک خاک بوسی اين در نمی‌کنم <E>
<S1> به مژگان سيه کردی هزاران رخنه در دينم <E>
<S2> بيا کز چشم بيمارت هزاران درد برچينم <E>
<S1> الا ای همنشين دل که يارانت برفت از ياد <E>
<S2> مرا روزی مباد آن دم که بی ياد تو بنشينم <E>
<S1> جهان پير است و بی‌بنياد از اين فرهادکش فرياد <E>
<S2> که کرد افسون و نيرنگش ملول از جان شيرينم <E>
<S1> ز تاب آتش دوری شدم غرق عرق چون گل <E>
<S2> بيار ای باد شبگيری نسيمی زان عرق چينم <E>
<S1> جهان فانی و باقی فدای شاهد و ساقی <E>
<S2> که سلطانی عالم را طفيل عشق می‌بينم <E>
<S1> اگر بر جای من غيری گزيند دوست حاکم اوست <E>
<S2> حرامم باد اگر من جان به جای دوست بگزينم <E>
<S1> صباح الخير زد بلبل کجايی ساقيا برخيز <E>
<S2> که غوغا می‌کند در سر خيال خواب دوشينم <E>
<S1> شب رحلت هم از بستر روم در قصر حورالعين <E>
<S2> اگر در وقت جان دادن تو باشی شمع بالينم <E>
<S1> حديث آرزومندی که در اين نامه ثبت افتاد <E>
<S2> همانا بی‌غلط باشد که حافظ داد تلقينم <E>
<S1> حاليا مصلحت وقت در آن می‌بينم <E>
<S2> که کشم رخت به ميخانه و خوش بنشينم <E>
<S1> جام می گيرم و از اهل ريا دور شوم <E>
<S2> يعنی از اهل جهان پاکدلی بگزينم <E>
<S1> جز صراحی و کتابم نبود يار و نديم <E>
<S2> تا حريفان دغا را به جهان کم بينم <E>
<S1> سر به آزادگی از خلق برآرم چون سرو <E>
<S2> گر دهد دست که دامن ز جهان درچينم <E>
<S1> بس که در خرقه آلوده زدم لاف صلاح <E>
<S2> شرمسار از رخ ساقی و می رنگينم <E>
<S1> سينه تنگ من و بار غم او هيهات <E>
<S2> مرد اين بار گران نيست دل مسکينم <E>
<S1> من اگر رند خراباتم و گر زاهد شهر <E>
<S2> اين متاعم که همی‌بينی و کمتر زينم <E>
<S1> بنده آصف عهدم دلم از راه مبر <E>
<S2> که اگر دم زنم از چرخ بخواهد کينم <E>
<S1> بر دلم گرد ستم‌هاست خدايا مپسند <E>
<S2> که مکدر شود آيينه مهرآيينم <E>
<S1> گرم از دست برخيزد که با دلدار بنشينم <E>
<S2> ز جام وصل می‌نوشم ز باغ عيش گل چينم <E>
<S1> شراب تلخ صوفی سوز بنيادم بخواهد برد <E>
<S2> لبم بر لب نه ای ساقی و بستان جان شيرينم <E>
<S1> مگر ديوانه خواهم شد در اين سودا که شب تا روز <E>
<S2> سخن با ماه می‌گويم پری در خواب می‌بينم <E>
<S1> لبت شکر به مستان داد و چشمت می به ميخواران <E>
<S2> منم کز غايت حرمان نه با آنم نه با اينم <E>
<S1> چو هر خاکی که باد آورد فيضی برد از انعامت <E>
<S2> ز حال بنده ياد آور که خدمتگار ديرينم <E>
<S1> نه هر کو نقش نظمی زد کلامش دلپذير افتد <E>
<S2> تذرو طرفه من گيرم که چالاک است شاهينم <E>
<S1> اگر باور نمی‌داری رو از صورتگر چين پرس <E>
<S2> که مانی نسخه می‌خواهد ز نوک کلک مشکينم <E>
<S1> وفاداری و حق گويی نه کار هر کسی باشد <E>
<S2> غلام آصف ثانی جلال الحق و الدينم <E>
<S1> رموز مستی و رندی ز من بشنو نه از واعظ <E>
<S2> که با جام و قدح هر دم نديم ماه و پروينم <E>
<S1> در خرابات مغان نور خدا می‌بينم <E>
<S2> اين عجب بين که چه نوری ز کجا می‌بينم <E>
<S1> جلوه بر من مفروش ای ملک الحاج که تو <E>
<S2> خانه می‌بينی و من خانه خدا می‌بينم <E>
<S1> خواهم از زلف بتان نافه گشايی کردن <E>
<S2> فکر دور است همانا که خطا می‌بينم <E>
<S1> سوز دل اشک روان آه سحر ناله شب <E>
<S2> اين همه از نظر لطف شما می‌بينم <E>
<S1> هر دم از روی تو نقشی زندم راه خيال <E>
<S2> با که گويم که در اين پرده چه‌ها می‌بينم <E>
<S1> کس نديده‌ست ز مشک ختن و نافه چين <E>
<S2> آن چه من هر سحر از باد صبا می‌بينم <E>
<S1> دوستان عيب نظربازی حافظ مکنيد <E>
<S2> که من او را ز محبان شما می‌بينم <E>
<S1> غم زمانه که هيچش کران نمی‌بينم <E>
<S2> دواش جز می چون ارغوان نمی‌بينم <E>
<S1> به ترک خدمت پير مغان نخواهم گفت <E>
<S2> چرا که مصلحت خود در آن نمی‌بينم <E>
<S1> ز آفتاب قدح ارتفاع عيش بگير <E>
<S2> چرا که طالع وقت آن چنان نمی‌بينم <E>
<S1> نشان اهل خدا عاشقيست با خود دار <E>
<S2> که در مشايخ شهر اين نشان نمی‌بينم <E>
<S1> بدين دو ديده حيران من هزار افسوس <E>
<S2> که با دو آينه رويش عيان نمی‌بينم <E>
<S1> قد تو تا بشد از جويبار ديده من <E>
<S2> به جای سرو جز آب روان نمی‌بينم <E>
<S1> در اين خمار کسم جرعه‌ای نمی‌بخشد <E>
<S2> ببين که اهل دلی در ميان نمی‌بينم <E>
<S1> نشان موی ميانش که دل در او بستم <E>
<S2> ز من مپرس که خود در ميان نمی‌بينم <E>
<S1> من و سفينه حافظ که جز در اين دريا <E>
<S2> بضاعت سخن درفشان نمی‌بينم <E>
<S1> خرم آن روز کز اين منزل ويران بروم <E>
<S2> راحت جان طلبم و از پی جانان بروم <E>
<S1> گر چه دانم که به جايی نبرد راه غريب <E>
<S2> من به بوی سر آن زلف پريشان بروم <E>
<S1> دلم از وحشت زندان سکندر بگرفت <E>
<S2> رخت بربندم و تا ملک سليمان بروم <E>
<S1> چون صبا با تن بيمار و دل بی‌طاقت <E>
<S2> به هواداری آن سرو خرامان بروم <E>
<S1> در ره او چو قلم گر به سرم بايد رفت <E>
<S2> با دل زخم کش و ديده گريان بروم <E>
<S1> نذر کردم گر از اين غم به درآيم روزی <E>
<S2> تا در ميکده شادان و غزل خوان بروم <E>
<S1> به هواداری او ذره صفت رقص کنان <E>
<S2> تا لب چشمه خورشيد درخشان بروم <E>
<S1> تازيان را غم احوال گران باران نيست <E>
<S2> پارسايان مددی تا خوش و آسان بروم <E>
<S1> ور چو حافظ ز بيابان نبرم ره بيرون <E>
<S2> همره کوکبه آصف دوران بروم <E>
<S1> گر از اين منزل ويران به سوی خانه روم <E>
<S2> دگر آن جا که روم عاقل و فرزانه روم <E>
<S1> زين سفر گر به سلامت به وطن بازرسم <E>
<S2> نذر کردم که هم از راه به ميخانه روم <E>
<S1> تا بگويم که چه کشفم شد از اين سير و سلوک <E>
<S2> به در صومعه با بربط و پيمانه روم <E>
<S1> آشنايان ره عشق گرم خون بخورند <E>
<S2> ناکسم گر به شکايت سوی بيگانه روم <E>
<S1> بعد از اين دست من و زلف چو زنجير نگار <E>
<S2> چند و چند از پی کام دل ديوانه روم <E>
<S1> گر ببينم خم ابروی چو محرابش باز <E>
<S2> سجده شکر کنم و از پی شکرانه روم <E>
<S1> خرم آن دم که چو حافظ به تولای وزير <E>
<S2> سرخوش از ميکده با دوست به کاشانه روم <E>
<S1> آن که پامال جفا کرد چو خاک راهم <E>
<S2> خاک می‌بوسم و عذر قدمش می‌خواهم <E>
<S1> من نه آنم که ز جور تو بنالم حاشا <E>
<S2> بنده معتقد و چاکر دولتخواهم <E>
<S1> بسته‌ام در خم گيسوی تو اميد دراز <E>
<S2> آن مبادا که کند دست طلب کوتاهم <E>
<S1> ذره خاکم و در کوی توام جای خوش است <E>
<S2> ترسم ای دوست که بادی ببرد ناگاهم <E>
<S1> پير ميخانه سحر جام جهان بينم داد <E>
<S2> و اندر آن آينه از حسن تو کرد آگاهم <E>
<S1> صوفی صومعه عالم قدسم ليکن <E>
<S2> حاليا دير مغان است حوالتگاهم <E>
<S1> با من راه نشين خيز و سوی ميکده آی <E>
<S2> تا در آن حلقه ببينی که چه صاحب جاهم <E>
<S1> مست بگذشتی و از حافظت انديشه نبود <E>
<S2> آه اگر دامن حسن تو بگيرد آهم <E>
<S1> خوشم آمد که سحر خسرو خاور می‌گفت <E>
<S2> با همه پادشهی بنده تورانشاهم <E>
<S1> ديدار شد ميسر و بوس و کنار هم <E>
<S2> از بخت شکر دارم و از روزگار هم <E>
<S1> زاهد برو که طالع اگر طالع من است <E>
<S2> جامم به دست باشد و زلف نگار هم <E>
<S1> ما عيب کس به مستی و رندی نمی‌کنيم <E>
<S2> لعل بتان خوش است و می خوشگوار هم <E>
<S1> ای دل بشارتی دهمت محتسب نماند <E>
<S2> و از می جهان پر است و بت ميگسار هم <E>
<S1> خاطر به دست تفرقه دادن نه زيرکيست <E>
<S2> مجموعه‌ای بخواه و صراحی بيار هم <E>
<S1> بر خاکيان عشق فشان جرعه لبش <E>
<S2> تا خاک لعل گون شود و مشکبار هم <E>
<S1> آن شد که چشم بد نگران بودی از کمين <E>
<S2> خصم از ميان برفت و سرشک از کنار هم <E>
<S1> چون کانات جمله به بوی تو زنده‌اند <E>
<S2> ای آفتاب سايه ز ما برمدار هم <E>
<S1> چون آب روی لاله و گل فيض حسن توست <E>
<S2> ای ابر لطف بر من خاکی ببار هم <E>
<S1> حافظ اسير زلف تو شد از خدا بترس <E>
<S2> و از انتصاف آصف جم اقتدار هم <E>
<S1> برهان ملک و دين که ز دست وزارتش <E>
<S2> ايام کان يمين شد و دريا يسار هم <E>
<S1> بر ياد رای انور او آسمان به صبح <E>
<S2> جان می‌کند فدا و کواکب نثار هم <E>
<S1> گوی زمين ربوده چوگان عدل اوست <E>
<S2> وين برکشيده گنبد نيلی حصار هم <E>
<S1> عزم سبک عنان تو در جنبش آورد <E>
<S2> اين پايدار مرکز عالی مدار هم <E>
<S1> تا از نتيجه فلک و طور دور اوست <E>
<S2> تبديل ماه و سال و خزان و بهار هم <E>
<S1> خالی مباد کاخ جلالش ز سروران <E>
<S2> و از ساقيان سروقد گلعذار هم <E>
<S1> دردم از يار است و درمان نيز هم <E>
<S2> دل فدای او شد و جان نيز هم <E>
<S1> اين که می‌گويند آن خوشتر ز حسن <E>
<S2> يار ما اين دارد و آن نيز هم <E>
<S1> ياد باد آن کو به قصد خون ما <E>
<S2> عهد را بشکست و پيمان نيز هم <E>
<S1> دوستان در پرده می‌گويم سخن <E>
<S2> گفته خواهد شد به دستان نيز هم <E>
<S1> چون سر آمد دولت شب‌های وصل <E>
<S2> بگذرد ايام هجران نيز هم <E>
<S1> هر دو عالم يک فروغ روی اوست <E>
<S2> گفتمت پيدا و پنهان نيز هم <E>
<S1> اعتمادی نيست بر کار جهان <E>
<S2> بلکه بر گردون گردان نيز هم <E>
<S1> عاشق از قاضی نترسد می بيار <E>
<S2> بلکه از يرغوی ديوان نيز هم <E>
<S1> محتسب داند که حافظ عاشق است <E>
<S2> و آصف ملک سليمان نيز هم <E>
<S1> ما بی غمان مست دل از دست داده‌ايم <E>
<S2> همراز عشق و همنفس جام باده‌ايم <E>
<S1> بر ما بسی کمان ملامت کشيده‌اند <E>
<S2> تا کار خود ز ابروی جانان گشاده‌ايم <E>
<S1> ای گل تو دوش داغ صبوحی کشيده‌ای <E>
<S2> ما آن شقايقيم که با داغ زاده‌ايم <E>
<S1> پير مغان ز توبه ما گر ملول شد <E>
<S2> گو باده صاف کن که به عذر ايستاده‌ايم <E>
<S1> کار از تو می‌رود مددی ای دليل راه <E>
<S2> کانصاف می‌دهيم و ز راه اوفتاده‌ايم <E>
<S1> چون لاله می مبين و قدح در ميان کار <E>
<S2> اين داغ بين که بر دل خونين نهاده‌ايم <E>
<S1> گفتی که حافظ اين همه رنگ و خيال چيست <E>
<S2> نقش غلط مبين که همان لوح ساده‌ايم <E>
<S1> عمريست تا به راه غمت رو نهاده‌ايم <E>
<S2> روی و ريای خلق به يک سو نهاده‌ايم <E>
<S1> طاق و رواق مدرسه و قال و قيل علم <E>
<S2> در راه جام و ساقی مه رو نهاده‌ايم <E>
<S1> هم جان بدان دو نرگس جادو سپرده‌ايم <E>
<S2> هم دل بدان دو سنبل هندو نهاده‌ايم <E>
<S1> عمری گذشت تا به اميد اشارتی <E>
<S2> چشمی بدان دو گوشه ابرو نهاده‌ايم <E>
<S1> ما ملک عافيت نه به لشکر گرفته‌ايم <E>
<S2> ما تخت سلطنت نه به بازو نهاده‌ايم <E>
<S1> تا سحر چشم يار چه بازی کند که باز <E>
<S2> بنياد بر کرشمه جادو نهاده‌ايم <E>
<S1> بی زلف سرکشش سر سودايی از ملال <E>
<S2> همچون بنفشه بر سر زانو نهاده‌ايم <E>
<S1> در گوشه اميد چو نظارگان ماه <E>
<S2> چشم طلب بر آن خم ابرو نهاده‌ايم <E>
<S1> گفتی که حافظا دل سرگشته‌ات کجاست <E>
<S2> در حلقه‌های آن خم گيسو نهاده‌ايم <E>
<S1> ما بدين در نه پی حشمت و جاه آمده‌ايم <E>
<S2> از بد حادثه اين جا به پناه آمده‌ايم <E>
<S1> ره رو منزل عشقيم و ز سرحد عدم <E>
<S2> تا به اقليم وجود اين همه راه آمده‌ايم <E>
<S1> سبزه خط تو ديديم و ز بستان بهشت <E>
<S2> به طلبکاری اين مهرگياه آمده‌ايم <E>
<S1> با چنين گنج که شد خازن او روح امين <E>
<S2> به گدايی به در خانه شاه آمده‌ايم <E>
<S1> لنگر حلم تو ای کشتی توفيق کجاست <E>
<S2> که در اين بحر کرم غرق گناه آمده‌ايم <E>
<S1> آبرو می‌رود ای ابر خطاپوش ببار <E>
<S2> که به ديوان عمل نامه سياه آمده‌ايم <E>
<S1> حافظ اين خرقه پشمينه مينداز که ما <E>
<S2> از پی قافله با آتش آه آمده‌ايم <E>
<S1> فتوی پير مغان دارم و قوليست قديم <E>
<S2> که حرام است می آن جا که نه يار است نديم <E>
<S1> چاک خواهم زدن اين دلق ريايی چه کنم <E>
<S2> روح را صحبت ناجنس عذابيست اليم <E>
<S1> تا مگر جرعه فشاند لب جانان بر من <E>
<S2> سال‌ها شد که منم بر در ميخانه مقيم <E>
<S1> مگرش خدمت ديرين من از ياد برفت <E>
<S2> ای نسيم سحری ياد دهش عهد قديم <E>
<S1> بعد صد سال اگر بر سر خاکم گذری <E>
<S2> سر برآرد ز گلم رقص کنان عظم رميم <E>
<S1> دلبر از ما به صد اميد ستد اول دل <E>
<S2> ظاهرا عهد فرامش نکند خلق کريم <E>
<S1> غنچه گو تنگ دل از کار فروبسته مباش <E>
<S2> کز دم صبح مدد يابی و انفاس نسيم <E>
<S1> فکر بهبود خود ای دل ز دری ديگر کن <E>
<S2> درد عاشق نشود به به مداوای حکيم <E>
<S1> گوهر معرفت آموز که با خود ببری <E>
<S2> که نصيب دگران است نصاب زر و سيم <E>
<S1> دام سخت است مگر يار شود لطف خدا <E>
<S2> ور نه آدم نبرد صرفه ز شيطان رجيم <E>
<S1> حافظ ار سيم و زرت نيست چه شد شاکر باش <E>
<S2> چه به از دولت لطف سخن و طبع سليم <E>
<S1> خيز تا از در ميخانه گشادی طلبيم <E>
<S2> به ره دوست نشينيم و مرادی طلبيم <E>
<S1> زاد راه حرم وصل نداريم مگر <E>
<S2> به گدايی ز در ميکده زادی طلبيم <E>
<S1> اشک آلوده ما گر چه روان است ولی <E>
<S2> به رسالت سوی او پاک نهادی طلبيم <E>
<S1> لذت داغ غمت بر دل ما باد حرام <E>
<S2> اگر از جور غم عشق تو دادی طلبيم <E>
<S1> نقطه خال تو بر لوح بصر نتوان زد <E>
<S2> مگر از مردمک ديده مدادی طلبيم <E>
<S1> عشوه‌ای از لب شيرين تو دل خواست به جان <E>
<S2> به شکرخنده لبت گفت مزادی طلبيم <E>
<S1> تا بود نسخه عطری دل سودازده را <E>
<S2> از خط غاليه سای تو سوادی طلبيم <E>
<S1> چون غمت را نتوان يافت مگر در دل شاد <E>
<S2> ما به اميد غمت خاطر شادی طلبيم <E>
<S1> بر در مدرسه تا چند نشينی حافظ <E>
<S2> خيز تا از در ميخانه گشادی طلبيم <E>
<S1> ما ز ياران چشم ياری داشتيم <E>
<S2> خود غلط بود آن چه ما پنداشتيم <E>
<S1> تا درخت دوستی برگی دهد <E>
<S2> حاليا رفتيم و تخمی کاشتيم <E>
<S1> گفت و گو آيين درويشی نبود <E>
<S2> ور نه با تو ماجراها داشتيم <E>
<S1> شيوه چشمت فريب جنگ داشت <E>
<S2> ما غلط کرديم و صلح انگاشتيم <E>
<S1> گلبن حسنت نه خود شد دلفروز <E>
<S2> ما دم همت بر او بگماشتيم <E>
<S1> نکته‌ها رفت و شکايت کس نکرد <E>
<S2> جانب حرمت فرونگذاشتيم <E>
<S1> گفت خود دادی به ما دل حافظا <E>
<S2> ما محصل بر کسی نگماشتيم <E>
<S1> صلاح از ما چه می‌جويی که مستان را صلا گفتيم <E>
<S2> به دور نرگس مستت سلامت را دعا گفتيم <E>
<S1> در ميخانه‌ام بگشا که هيچ از خانقه نگشود <E>
<S2> گرت باور بود ور نه سخن اين بود و ما گفتيم <E>
<S1> من از چشم تو ای ساقی خراب افتاده‌ام ليکن <E>
<S2> بلايی کز حبيب آيد هزارش مرحبا گفتيم <E>
<S1> اگر بر من نبخشايی پشيمانی خوری آخر <E>
<S2> به خاطر دار اين معنی که در خدمت کجا گفتيم <E>
<S1> قدت گفتم که شمشاد است بس خجلت به بار آورد <E>
<S2> که اين نسبت چرا کرديم و اين بهتان چرا گفتيم <E>
<S1> جگر چون نافه‌ام خون گشت کم زينم نمی‌بايد <E>
<S2> جزای آن که با زلفت سخن از چين خطا گفتيم <E>
<S1> تو آتش گشتی ای حافظ ولی با يار درنگرفت <E>
<S2> ز بدعهدی گل گويی حکايت با صبا گفتيم <E>
<S1> ما درس سحر در ره ميخانه نهاديم <E>
<S2> محصول دعا در ره جانانه نهاديم <E>
<S1> در خرمن صد زاهد عاقل زند آتش <E>
<S2> اين داغ که ما بر دل ديوانه نهاديم <E>
<S1> سلطان ازل گنج غم عشق به ما داد <E>
<S2> تا روی در اين منزل ويرانه نهاديم <E>
<S1> در دل ندهم ره پس از اين مهر بتان را <E>
<S2> مهر لب او بر در اين خانه نهاديم <E>
<S1> در خرقه از اين بيش منافق نتوان بود <E>
<S2> بنياد از اين شيوه رندانه نهاديم <E>
<S1> چون می‌رود اين کشتی سرگشته که آخر <E>
<S2> جان در سر آن گوهر يک دانه نهاديم <E>
<S1> المنه لله که چو ما بی‌دل و دين بود <E>
<S2> آن را که لقب عاقل و فرزانه نهاديم <E>
<S1> قانع به خيالی ز تو بوديم چو حافظ <E>
<S2> يا رب چه گداهمت و بيگانه نهاديم <E>
<S1> بگذار تا ز شارع ميخانه بگذريم <E>
<S2> کز بهر جرعه‌ای همه محتاج اين دريم <E>
<S1> روز نخست چون دم رندی زديم و عشق <E>
<S2> شرط آن بود که جز ره آن شيوه نسپريم <E>
<S1> جايی که تخت و مسند جم می‌رود به باد <E>
<S2> گر غم خوريم خوش نبود به که می‌خوريم <E>
<S1> تا بو که دست در کمر او توان زدن <E>
<S2> در خون دل نشسته چو ياقوت احمريم <E>
<S1> واعظ مکن نصيحت شوريدگان که ما <E>
<S2> با خاک کوی دوست به فردوس ننگريم <E>
<S1> چون صوفيان به حالت و رقصند مقتدا <E>
<S2> ما نيز هم به شعبده دستی برآوريم <E>
<S1> از جرعه تو خاک زمين در و لعل يافت <E>
<S2> بيچاره ما که پيش تو از خاک کمتريم <E>
<S1> حافظ چو ره به کنگره کاخ وصل نيست <E>
<S2> با خاک آستانه اين در به سر بريم <E>
<S1> خيز تا خرقه صوفی به خرابات بريم <E>
<S2> شطح و طامات به بازار خرافات بريم <E>
<S1> سوی رندان قلندر به ره آورد سفر <E>
<S2> دلق بسطامی و سجاده طامات بريم <E>
<S1> تا همه خلوتيان جام صبوحی گيرند <E>
<S2> چنگ صبحی به در پير مناجات بريم <E>
<S1> با تو آن عهد که در وادی ايمن بستيم <E>
<S2> همچو موسی ارنی گوی به ميقات بريم <E>
<S1> کوس ناموس تو بر کنگره عرش زنيم <E>
<S2> علم عشق تو بر بام سماوات بريم <E>
<S1> خاک کوی تو به صحرای قيامت فردا <E>
<S2> همه بر فرق سر از بهر مباهات بريم <E>
<S1> ور نهد در ره ما خار ملامت زاهد <E>
<S2> از گلستانش به زندان مکافات بريم <E>
<S1> شرممان باد ز پشمينه آلوده خويش <E>
<S2> گر بدين فضل و هنر نام کرامات بريم <E>
<S1> قدر وقت ار نشناسد دل و کاری نکند <E>
<S2> بس خجالت که از اين حاصل اوقات بريم <E>
<S1> فتنه می‌بارد از اين سقف مقرنس برخيز <E>
<S2> تا به ميخانه پناه از همه آفات بريم <E>
<S1> در بيابان فنا گم شدن آخر تا کی <E>
<S2> ره بپرسيم مگر پی به مهمات بريم <E>
<S1> حافظ آب رخ خود بر در هر سفله مريز <E>
<S2> حاجت آن به که بر قاضی حاجات بريم <E>
<S1> بيا تا گل برافشانيم و می در ساغر اندازيم <E>
<S2> فلک را سقف بشکافيم و طرحی نو دراندازيم <E>
<S1> اگر غم لشکر انگيزد که خون عاشقان ريزد <E>
<S2> من و ساقی به هم تازيم و بنيادش براندازيم <E>
<S1> شراب ارغوانی را گلاب اندر قدح ريزيم <E>
<S2> نسيم عطرگردان را شکر در مجمر اندازيم <E>
<S1> چو در دست است رودی خوش بزن مطرب سرودی خوش <E>
<S2> که دست افشان غزل خوانيم و پاکوبان سر اندازيم <E>
<S1> صبا خاک وجود ما بدان عالی جناب انداز <E>
<S2> بود کن شاه خوبان را نظر بر منظر اندازيم <E>
<S1> يکی از عقل می‌لافد يکی طامات می‌بافد <E>
<S2> بيا کاين داوری‌ها را به پيش داور اندازيم <E>
<S1> بهشت عدن اگر خواهی بيا با ما به ميخانه <E>
<S2> که از پای خمت روزی به حوض کوثر اندازيم <E>
<S1> سخندانی و خوشخوانی نمی‌ورزند در شيراز <E>
<S2> بيا حافظ که تا خود را به ملکی ديگر اندازيم <E>
<S1> صوفی بيا که خرقه سالوس برکشيم <E>
<S2> وين نقش زرق را خط بطلان به سر کشيم <E>
<S1> نذر و فتوح صومعه در وجه می‌نهيم <E>
<S2> دلق ريا به آب خرابات برکشيم <E>
<S1> فردا اگر نه روضه رضوان به ما دهند <E>
<S2> غلمان ز روضه حور ز جنت به درکشيم <E>
<S1> بيرون جهيم سرخوش و از بزم صوفيان <E>
<S2> غارت کنيم باده و شاهد به بر کشيم <E>
<S1> عشرت کنيم ور نه به حسرت کشندمان <E>
<S2> روزی که رخت جان به جهانی دگر کشيم <E>
<S1> سر خدا که در تتق غيب منزويست <E>
<S2> مستانه‌اش نقاب ز رخسار برکشيم <E>
<S1> کو جلوه‌ای ز ابروی او تا چو ماه نو <E>
<S2> گوی سپهر در خم چوگان زر کشيم <E>
<S1> حافظ نه حد ماست چنين لاف‌ها زدن <E>
<S2> پای از گليم خويش چرا بيشتر کشيم <E>
<S1> دوستان وقت گل آن به که به عشرت کوشيم <E>
<S2> سخن اهل دل است اين و به جان بنيوشيم <E>
<S1> نيست در کس کرم و وقت طرب می‌گذرد <E>
<S2> چاره آن است که سجاده به می بفروشيم <E>
<S1> خوش هواييست فرح بخش خدايا بفرست <E>
<S2> نازنينی که به رويش می گلگون نوشيم <E>
<S1> ارغنون ساز فلک رهزن اهل هنر است <E>
<S2> چون از اين غصه نناليم و چرا نخروشيم <E>
<S1> گل به جوش آمد و از می نزديمش آبی <E>
<S2> لاجرم ز آتش حرمان و هوس می‌جوشيم <E>
<S1> می‌کشيم از قدح لاله شرابی موهوم <E>
<S2> چشم بد دور که بی مطرب و می مدهوشيم <E>
<S1> حافظ اين حال عجب با که توان گفت که ما <E>
<S2> بلبلانيم که در موسم گل خاموشيم <E>
<S1> ما شبی دست برآريم و دعايی بکنيم <E>
<S2> غم هجران تو را چاره ز جايی بکنيم <E>
<S1> دل بيمار شد از دست رفيقان مددی <E>
<S2> تا طبيبش به سر آريم و دوايی بکنيم <E>
<S1> آن که بی جرم برنجيد و به تيغم زد و رفت <E>
<S2> بازش آريد خدا را که صفايی بکنيم <E>
<S1> خشک شد بيخ طرب راه خرابات کجاست <E>
<S2> تا در آن آب و هوا نشو و نمايی بکنيم <E>
<S1> مدد از خاطر رندان طلب ای دل ور نه <E>
<S2> کار صعب است مبادا که خطايی بکنيم <E>
<S1> سايه طاير کم حوصله کاری نکند <E>
<S2> طلب از سايه ميمون همايی بکنيم <E>
<S1> دلم از پرده بشد حافظ خوشگوی کجاست <E>
<S2> تا به قول و غزلش ساز نوايی بکنيم <E>
<S1> ما نگوييم بد و ميل به ناحق نکنيم <E>
<S2> جامه کس سيه و دلق خود ازرق نکنيم <E>
<S1> عيب درويش و توانگر به کم و بيش بد است <E>
<S2> کار بد مصلحت آن است که مطلق نکنيم <E>
<S1> رقم مغلطه بر دفتر دانش نزنيم <E>
<S2> سر حق بر ورق شعبده ملحق نکنيم <E>
<S1> شاه اگر جرعه رندان نه به حرمت نوشد <E>
<S2> التفاتش به می صاف مروق نکنيم <E>
<S1> خوش برانيم جهان در نظر راهروان <E>
<S2> فکر اسب سيه و زين مغرق نکنيم <E>
<S1> آسمان کشتی ارباب هنر می‌شکند <E>
<S2> تکيه آن به که بر اين بحر معلق نکنيم <E>
<S1> گر بدی گفت حسودی و رفيقی رنجيد <E>
<S2> گو تو خوش باش که ما گوش به احمق نکنيم <E>
<S1> حافظ ار خصم خطا گفت نگيريم بر او <E>
<S2> ور به حق گفت جدل با سخن حق نکنيم <E>
<S1> سرم خوش است و به بانگ بلند می‌گويم <E>
<S2> که من نسيم حيات از پياله می‌جويم <E>
<S1> عبوس زهد به وجه خمار ننشيند <E>
<S2> مريد خرقه دردی کشان خوش خويم <E>
<S1> شدم فسانه به سرگشتگی و ابروی دوست <E>
<S2> کشيد در خم چوگان خويش چون گويم <E>
<S1> گرم نه پير مغان در به روی بگشايد <E>
<S2> کدام در بزنم چاره از کجا جويم <E>
<S1> مکن در اين چمنم سرزنش به خودرويی <E>
<S2> چنان که پرورشم می‌دهند می‌رويم <E>
<S1> تو خانقاه و خرابات در ميانه مبين <E>
<S2> خدا گواه که هر جا که هست با اويم <E>
<S1> غبار راه طلب کيميای بهروزيست <E>
<S2> غلام دولت آن خاک عنبرين بويم <E>
<S1> ز شوق نرگس مست بلندبالايی <E>
<S2> چو لاله با قدح افتاده بر لب جويم <E>
<S1> بيار می که به فتوی حافظ از دل پاک <E>
<S2> غبار زرق به فيض قدح فروشويم <E>
<S1> بارها گفته‌ام و بار دگر می‌گويم <E>
<S2> که من دلشده اين ره نه به خود می‌پويم <E>
<S1> در پس آينه طوطی صفتم داشته‌اند <E>
<S2> آن چه استاد ازل گفت بگو می‌گويم <E>
<S1> من اگر خارم و گر گل چمن آرايی هست <E>
<S2> که از آن دست که او می‌کشدم می‌رويم <E>
<S1> دوستان عيب من بی‌دل حيران مکنيد <E>
<S2> گوهری دارم و صاحب نظری می‌جويم <E>
<S1> گر چه با دلق ملمع می گلگون عيب است <E>
<S2> مکنم عيب کز او رنگ ريا می‌شويم <E>
<S1> خنده و گريه عشاق ز جايی دگر است <E>
<S2> می‌سرايم به شب و وقت سحر می‌مويم <E>
<S1> حافظم گفت که خاک در ميخانه مبوی <E>
<S2> گو مکن عيب که من مشک ختن می‌بويم <E>
<S1> گر چه ما بندگان پادشهيم <E>
<S2> پادشاهان ملک صبحگهيم <E>
<S1> گنج در آستين و کيسه تهی <E>
<S2> جام گيتی نما و خاک رهيم <E>
<S1> هوشيار حضور و مست غرور <E>
<S2> بحر توحيد و غرقه گنهيم <E>
<S1> شاهد بخت چون کرشمه کند <E>
<S2> ماش آيينه رخ چو مهيم <E>
<S1> شاه بيدار بخت را هر شب <E>
<S2> ما نگهبان افسر و کلهيم <E>
<S1> گو غنيمت شمار صحبت ما <E>
<S2> که تو در خواب و ما به ديده گهيم <E>
<S1> شاه منصور واقف است که ما <E>
<S2> روی همت به هر کجا که نهيم <E>
<S1> دشمنان را ز خون کفن سازيم <E>
<S2> دوستان را قبای فتح دهيم <E>
<S1> رنگ تزوير پيش ما نبود <E>
<S2> شير سرخيم و افعی سيهيم <E>
<S1> وام حافظ بگو که بازدهند <E>
<S2> کرده‌ای اعتراف و ما گوهيم <E>
<S1> فاتحه‌ای چو آمدی بر سر خسته‌ای بخوان <E>
<S2> لب بگشا که می‌دهد لعل لبت به مرده جان <E>
<S1> آن که به پرسش آمد و فاتحه خواند و می‌رود <E>
<S2> گو نفسی که روح را می‌کنم از پی اش روان <E>
<S1> ای که طبيب خسته‌ای روی زبان من ببين <E>
<S2> کاين دم و دود سينه‌ام بار دل است بر زبان <E>
<S1> گر چه تب استخوان من کرد ز مهر گرم و رفت <E>
<S2> همچو تبم نمی‌رود آتش مهر از استخوان <E>
<S1> حال دلم ز خال تو هست در آتشش وطن <E>
<S2> چشمم از آن دو چشم تو خسته شده‌ست و ناتوان <E>
<S1> بازنشان حرارتم ز آب دو ديده و ببين <E>
<S2> نبض مرا که می‌دهد هيچ ز زندگی نشان <E>
<S1> آن که مدام شيشه‌ام از پی عيش داده است <E>
<S2> شيشه‌ام از چه می‌برد پيش طبيب هر زمان <E>
<S1> حافظ از آب زندگی شعر تو داد شربتم <E>
<S2> ترک طبيب کن بيا نسخه شربتم بخوان <E>
<S1> چندان که گفتم غم با طبيبان <E>
<S2> درمان نکردند مسکين غريبان <E>
<S1> آن گل که هر دم در دست باديست <E>
<S2> گو شرم بادش از عندليبان <E>
<S1> يا رب امان ده تا بازبيند <E>
<S2> چشم محبان روی حبيبان <E>
<S1> درج محبت بر مهر خود نيست <E>
<S2> يا رب مبادا کام رقيبان <E>
<S1> ای منعم آخر بر خوان جودت <E>
<S2> تا چند باشيم از بی نصيبان <E>
<S1> حافظ نگشتی شيدای گيتی <E>
<S2> گر می‌شنيدی پند اديبان <E>
<S1> می‌سوزم از فراقت روی از جفا بگردان <E>
<S2> هجران بلای ما شد يا رب بلا بگردان <E>
<S1> مه جلوه می‌نمايد بر سبز خنگ گردون <E>
<S2> تا او به سر درآيد بر رخش پا بگردان <E>
<S1> مر غول را برافشان يعنی به رغم سنبل <E>
<S2> گرد چمن بخوری همچون صبا بگردان <E>
<S1> يغمای عقل و دين را بيرون خرام سرمست <E>
<S2> در سر کلاه بشکن در بر قبا بگردان <E>
<S1> ای نور چشم مستان در عين انتظارم <E>
<S2> چنگ حزين و جامی بنواز يا بگردان <E>
<S1> دوران همی‌نويسد بر عارضش خطی خوش <E>
<S2> يا رب نوشته بد از يار ما بگردان <E>
<S1> حافظ ز خوبرويان بختت جز اين قدر نيست <E>
<S2> گر نيستت رضايی حکم قضا بگردان <E>
<S1> يا رب آن آهوی مشکين به ختن بازرسان <E>
<S2> وان سهی سرو خرامان به چمن بازرسان <E>
<S1> دل آزرده ما را به نسيمی بنواز <E>
<S2> يعنی آن جان ز تن رفته به تن بازرسان <E>
<S1> ماه و خورشيد به منزل چو به امر تو رسند <E>
<S2> يار مه روی مرا نيز به من بازرسان <E>
<S1> ديده‌ها در طلب لعل يمانی خون شد <E>
<S2> يا رب آن کوکب رخشان به يمن بازرسان <E>
<S1> برو ای طاير ميمون همايون آثار <E>
<S2> پيش عنقا سخن زاغ و زغن بازرسان <E>
<S1> سخن اين است که ما بی تو نخواهيم حيات <E>
<S2> بشنو ای پيک خبرگير و سخن بازرسان <E>
<S1> آن که بودی وطنش ديده حافظ يا رب <E>
<S2> به مرادش ز غريبی به وطن بازرسان <E>
<S1> خدا را کم نشين با خرقه پوشان <E>
<S2> رخ از رندان بی‌سامان مپوشان <E>
<S1> در اين خرقه بسی آلودگی هست <E>
<S2> خوشا وقت قبای می فروشان <E>
<S1> در اين صوفی وشان دردی نديدم <E>
<S2> که صافی باد عيش دردنوشان <E>
<S1> تو نازک طبعی و طاقت نياری <E>
<S2> گرانی‌های مشتی دلق پوشان <E>
<S1> چو مستم کرده‌ای مستور منشين <E>
<S2> چو نوشم داده‌ای زهرم منوشان <E>
<S1> بيا و از غبن اين سالوسيان بين <E>
<S2> صراحی خون دل و بربط خروشان <E>
<S1> ز دلگرمی حافظ بر حذر باش <E>
<S2> که دارد سينه‌ای چون ديگ جوشان <E>
<S1> شاه شمشادقدان خسرو شيرين دهنان <E>
<S2> که به مژگان شکند قلب همه صف شکنان <E>
<S1> مست بگذشت و نظر بر من درويش انداخت <E>
<S2> گفت ای چشم و چراغ همه شيرين سخنان <E>
<S1> تا کی از سيم و زرت کيسه تهی خواهد بود <E>
<S2> بنده من شو و برخور ز همه سيمتنان <E>
<S1> کمتر از ذره نه‌ای پست مشو مهر بورز <E>
<S2> تا به خلوتگه خورشيد رسی چرخ زنان <E>
<S1> بر جهان تکيه مکن ور قدحی می داری <E>
<S2> شادی زهره جبينان خور و نازک بدنان <E>
<S1> پير پيمانه کش من که روانش خوش باد <E>
<S2> گفت پرهيز کن از صحبت پيمان شکنان <E>
<S1> دامن دوست به دست آر و ز دشمن بگسل <E>
<S2> مرد يزدان شو و فارغ گذر از اهرمنان <E>
<S1> با صبا در چمن لاله سحر می‌گفتم <E>
<S2> که شهيدان که‌اند اين همه خونين کفنان <E>
<S1> گفت حافظ من و تو محرم اين راز نه‌ايم <E>
<S2> از می لعل حکايت کن و شيرين دهنان <E>
<S1> بهار و گل طرب انگيز گشت و توبه شکن <E>
<S2> به شادی رخ گل بيخ غم ز دل برکن <E>
<S1> رسيد باد صبا غنچه در هواداری <E>
<S2> ز خود برون شد و بر خود دريد پيراهن <E>
<S1> طريق صدق بياموز از آب صافی دل <E>
<S2> به راستی طلب آزادگی ز سرو چمن <E>
<S1> ز دستبرد صبا گرد گل کلاله نگر <E>
<S2> شکنج گيسوی سنبل ببين به روی سمن <E>
<S1> عروس غنچه رسيد از حرم به طالع سعد <E>
<S2> به عينه دل و دين می‌برد به وجه حسن <E>
<S1> صفير بلبل شوريده و نفير هزار <E>
<S2> برای وصل گل آمد برون ز بيت حزن <E>
<S1> حديث صحبت خوبان و جام باده بگو <E>
<S2> به قول حافظ و فتوی پير صاحب فن <E>
<S1> چو گل هر دم به بويت جامه در تن <E>
<S2> کنم چاک از گريبان تا به دامن <E>
<S1> تنت را ديد گل گويی که در باغ <E>
<S2> چو مستان جامه را بدريد بر تن <E>
<S1> من از دست غمت مشکل برم جان <E>
<S2> ولی دل را تو آسان بردی از من <E>
<S1> به قول دشمنان برگشتی از دوست <E>
<S2> نگردد هيچ کس دوست دشمن <E>
<S1> تنت در جامه چون در جام باده <E>
<S2> دلت در سينه چون در سيم آهن <E>
<S1> ببار ای شمع اشک از چشم خونين <E>
<S2> که شد سوز دلت بر خلق روشن <E>
<S1> مکن کز سينه‌ام آه جگرسوز <E>
<S2> برآيد همچو دود از راه روزن <E>
<S1> دلم را مشکن و در پا مينداز <E>
<S2> که دارد در سر زلف تو مسکن <E>
<S1> چو دل در زلف تو بسته‌ست حافظ <E>
<S2> بدين سان کار او در پا ميفکن <E>
<S1> افسر سلطان گل پيدا شد از طرف چمن <E>
<S2> مقدمش يا رب مبارک باد بر سرو و سمن <E>
<S1> خوش به جای خويشتن بود اين نشست خسروی <E>
<S2> تا نشيند هر کسی اکنون به جای خويشتن <E>
<S1> خاتم جم را بشارت ده به حسن خاتمت <E>
<S2> کاسم اعظم کرد از او کوتاه دست اهرمن <E>
<S1> تا ابد معمور باد اين خانه کز خاک درش <E>
<S2> هر نفس با بوی رحمان می‌وزد باد يمن <E>
<S1> شوکت پور پشنگ و تيغ عالمگير او <E>
<S2> در همه شهنامه‌ها شد داستان انجمن <E>
<S1> خنگ چوگانی چرخت رام شد در زير زين <E>
<S2> شهسوارا چون به ميدان آمدی گويی بزن <E>
<S1> جويبار ملک را آب روان شمشير توست <E>
<S2> تو درخت عدل بنشان بيخ بدخواهان بکن <E>
<S1> بعد از اين نشکفت اگر با نکهت خلق خوشت <E>
<S2> خيزد از صحرای ايذج نافه مشک ختن <E>
<S1> گوشه گيران انتظار جلوه خوش می‌کنند <E>
<S2> برشکن طرف کلاه و برقع از رخ برفکن <E>
<S1> مشورت با عقل کردم گفت حافظ می بنوش <E>
<S2> ساقيا می ده به قول مستشار متمن <E>
<S1> ای صبا بر ساقی بزم اتابک عرضه دار <E>
<S2> تا از آن جام زرافشان جرعه‌ای بخشد به من <E>
<S1> خوشتر از فکر می و جام چه خواهد بودن <E>
<S2> تا ببينم که سرانجام چه خواهد بودن <E>
<S1> غم دل چند توان خورد که ايام نماند <E>
<S2> گو نه دل باش و نه ايام چه خواهد بودن <E>
<S1> مرغ کم حوصله را گو غم خود خور که بر او <E>
<S2> رحم آن کس که نهد دام چه خواهد بودن <E>
<S1> باده خور غم مخور و پند مقلد منيوش <E>
<S2> اعتبار سخن عام چه خواهد بودن <E>
<S1> دست رنج تو همان به که شود صرف به کام <E>
<S2> دانی آخر که به ناکام چه خواهد بودن <E>
<S1> پير ميخانه همی‌خواند معمايی دوش <E>
<S2> از خط جام که فرجام چه خواهد بودن <E>
<S1> بردم از ره دل حافظ به دف و چنگ و غزل <E>
<S2> تا جزای من بدنام چه خواهد بودن <E>
<S1> دانی که چيست دولت ديدار يار ديدن <E>
<S2> در کوی او گدايی بر خسروی گزيدن <E>
<S1> از جان طمع بريدن آسان بود وليکن <E>
<S2> از دوستان جانی مشکل توان بريدن <E>
<S1> خواهم شدن به بستان چون غنچه با دل تنگ <E>
<S2> وان جا به نيک نامی پيراهنی دريدن <E>
<S1> گه چون نسيم با گل راز نهفته گفتن <E>
<S2> گه سر عشقبازی از بلبلان شنيدن <E>
<S1> بوسيدن لب يار اول ز دست مگذار <E>
<S2> کخر ملول گردی از دست و لب گزيدن <E>
<S1> فرصت شمار صحبت کز اين دوراهه منزل <E>
<S2> چون بگذريم ديگر نتوان به هم رسيدن <E>
<S1> گويی برفت حافظ از ياد شاه يحيی <E>
<S2> يا رب به يادش آور درويش پروريدن <E>
<S1> منم که شهره شهرم به عشق ورزيدن <E>
<S2> منم که ديده نيالودم به بد ديدن <E>
<S1> وفا کنيم و ملامت کشيم و خوش باشيم <E>
<S2> که در طريقت ما کافريست رنجيدن <E>
<S1> به پير ميکده گفتم که چيست راه نجات <E>
<S2> بخواست جام می و گفت عيب پوشيدن <E>
<S1> مراد دل ز تماشای باغ عالم چيست <E>
<S2> به دست مردم چشم از رخ تو گل چيدن <E>
<S1> به می پرستی از آن نقش خود زدم بر آب <E>
<S2> که تا خراب کنم نقش خود پرستيدن <E>
<S1> به رحمت سر زلف تو واثقم ور نه <E>
<S2> کشش چو نبود از آن سو چه سود کوشيدن <E>
<S1> عنان به ميکده خواهيم تافت زين مجلس <E>
<S2> که وعظ بی عملان واجب است نشنيدن <E>
<S1> ز خط يار بياموز مهر با رخ خوب <E>
<S2> که گرد عارض خوبان خوش است گرديدن <E>
<S1> مبوس جز لب ساقی و جام می حافظ <E>
<S2> که دست زهدفروشان خطاست بوسيدن <E>
<S1> ای روی ماه منظر تو نوبهار حسن <E>
<S2> خال و خط تو مرکز حسن و مدار حسن <E>
<S1> در چشم پرخمار تو پنهان فسون سحر <E>
<S2> در زلف بی‌قرار تو پيدا قرار حسن <E>
<S1> ماهی نتافت همچو تو از برج نيکويی <E>
<S2> سروی نخاست چون قدت از جويبار حسن <E>
<S1> خرم شد از ملاحت تو عهد دلبری <E>
<S2> فرخ شد از لطافت تو روزگار حسن <E>
<S1> از دام زلف و دانه خال تو در جهان <E>
<S2> يک مرغ دل نماند نگشته شکار حسن <E>
<S1> دايم به لطف دايه طبع از ميان جان <E>
<S2> می‌پرورد به ناز تو را در کنار حسن <E>
<S1> گرد لبت بنفشه از آن تازه و تر است <E>
<S2> کب حيات می‌خورد از جويبار حسن <E>
<S1> حافظ طمع بريد که بيند نظير تو <E>
<S2> ديار نيست جز رخت اندر ديار حسن <E>
<S1> گلبرگ را ز سنبل مشکين نقاب کن <E>
<S2> يعنی که رخ بپوش و جهانی خراب کن <E>
<S1> بفشان عرق ز چهره و اطراف باغ را <E>
<S2> چون شيشه‌های ديده ما پرگلاب کن <E>
<S1> ايام گل چو عمر به رفتن شتاب کرد <E>
<S2> ساقی به دور باده گلگون شتاب کن <E>
<S1> بگشا به شيوه نرگس پرخواب مست را <E>
<S2> و از رشک چشم نرگس رعنا به خواب کن <E>
<S1> بوی بنفشه بشنو و زلف نگار گير <E>
<S2> بنگر به رنگ لاله و عزم شراب کن <E>
<S1> زان جا که رسم و عادت عاشق‌کشی توست <E>
<S2> با دشمنان قدح کش و با ما عتاب کن <E>
<S1> همچون حباب ديده به روی قدح گشای <E>
<S2> وين خانه را قياس اساس از حباب کن <E>
<S1> حافظ وصال می‌طلبد از ره دعا <E>
<S2> يا رب دعای خسته دلان مستجاب کن <E>
<S1> صبح است ساقيا قدحی پرشراب کن <E>
<S2> دور فلک درنگ ندارد شتاب کن <E>
<S1> زان پيشتر که عالم فانی شود خراب <E>
<S2> ما را ز جام باده گلگون خراب کن <E>
<S1> خورشيد می ز مشرق ساغر طلوع کرد <E>
<S2> گر برگ عيش می‌طلبی ترک خواب کن <E>
<S1> روزی که چرخ از گل ما کوزه‌ها کند <E>
<S2> زنهار کاسه سر ما پرشراب کن <E>
<S1> ما مرد زهد و توبه و طامات نيستيم <E>
<S2> با ما به جام باده صافی خطاب کن <E>
<S1> کار صواب باده پرستيست حافظا <E>
<S2> برخيز و عزم جزم به کار صواب کن <E>
<S1> ز در درآ و شبستان ما منور کن <E>
<S2> هوای مجلس روحانيان معطر کن <E>
<S1> اگر فقيه نصيحت کند که عشق مباز <E>
<S2> پياله‌ای بدهش گو دماغ را تر کن <E>
<S1> به چشم و ابروی جانان سپرده‌ام دل و جان <E>
<S2> بيا بيا و تماشای طاق و منظر کن <E>
<S1> ستاره شب هجران نمی‌فشاند نور <E>
<S2> به بام قصر برآ و چراغ مه برکن <E>
<S1> بگو به خازن جنت که خاک اين مجلس <E>
<S2> به تحفه بر سوی فردوس و عود مجمر کن <E>
<S1> از اين مزوجه و خرقه نيک در تنگم <E>
<S2> به يک کرشمه صوفی وشم قلندر کن <E>
<S1> چو شاهدان چمن زيردست حسن تواند <E>
<S2> کرشمه بر سمن و جلوه بر صنوبر کن <E>
<S1> فضول نفس حکايت بسی کند ساقی <E>
<S2> تو کار خود مده از دست و می به ساغر کن <E>
<S1> حجاب ديده ادراک شد شعاع جمال <E>
<S2> بيا و خرگه خورشيد را منور کن <E>
<S1> طمع به قند وصال تو حد ما نبود <E>
<S2> حوالتم به لب لعل همچو شکر کن <E>
<S1> لب پياله ببوس آنگهی به مستان ده <E>
<S2> بدين دقيقه دماغ معاشران تر کن <E>
<S1> پس از ملازمت عيش و عشق مه رويان <E>
<S2> ز کارها که کنی شعر حافظ از بر کن <E>
<S1> ای نور چشم من سخنی هست گوش کن <E>
<S2> چون ساغرت پر است بنوشان و نوش کن <E>
<S1> در راه عشق وسوسه اهرمن بسيست <E>
<S2> پيش آی و گوش دل به پيام سروش کن <E>
<S1> برگ نوا تبه شد و ساز طرب نماند <E>
<S2> ای چنگ ناله برکش و ای دف خروش کن <E>
<S1> تسبيح و خرقه لذت مستی نبخشدت <E>
<S2> همت در اين عمل طلب از می فروش کن <E>
<S1> پيران سخن ز تجربه گويند گفتمت <E>
<S2> هان ای پسر که پير شوی پند گوش کن <E>
<S1> بر هوشمند سلسله ننهاد دست عشق <E>
<S2> خواهی که زلف يار کشی ترک هوش کن <E>
<S1> با دوستان مضايقه در عمر و مال نيست <E>
<S2> صد جان فدای يار نصيحت نيوش کن <E>
<S1> ساقی که جامت از می صافی تهی مباد <E>
<S2> چشم عنايتی به من دردنوش کن <E>
<S1> سرمست در قبای زرافشان چو بگذری <E>
<S2> يک بوسه نذر حافظ پشمينه پوش کن <E>
<S1> کرشمه‌ای کن و بازار ساحری بشکن <E>
<S2> به غمزه رونق و ناموس سامری بشکن <E>
<S1> به باد ده سر و دستار عالمی يعنی <E>
<S2> کلاه گوشه به آيين سروری بشکن <E>
<S1> به زلف گوی که آيين دلبری بگذار <E>
<S2> به غمزه گوی که قلب ستمگری بشکن <E>
<S1> برون خرام و ببر گوی خوبی از همه کس <E>
<S2> سزای حور بده رونق پری بشکن <E>
<S1> به آهوان نظر شير آفتاب بگير <E>
<S2> به ابروان دوتا قوس مشتری بشکن <E>
<S1> چو عطرسای شود زلف سنبل از دم باد <E>
<S2> تو قيمتش به سر زلف عنبری بشکن <E>
<S1> چو عندليب فصاحت فروشد ای حافظ <E>
<S2> تو قدر او به سخن گفتن دری بشکن <E>
<S1> بالابلند عشوه گر نقش باز من <E>
<S2> کوتاه کرد قصه زهد دراز من <E>
<S1> ديدی دلا که آخر پيری و زهد و علم <E>
<S2> با من چه کرد ديده معشوقه باز من <E>
<S1> می‌ترسم از خرابی ايمان که می‌برد <E>
<S2> محراب ابروی تو حضور نماز من <E>
<S1> گفتم به دلق زرق بپوشم نشان عشق <E>
<S2> غماز بود اشک و عيان کرد راز من <E>
<S1> مست است يار و ياد حريفان نمی‌کند <E>
<S2> ذکرش به خير ساقی مسکين نواز من <E>
<S1> يا رب کی آن صبا بوزد کز نسيم آن <E>
<S2> گردد شمامه کرمش کارساز من <E>
<S1> نقشی بر آب می‌زنم از گريه حاليا <E>
<S2> تا کی شود قرين حقيقت مجاز من <E>
<S1> بر خود چو شمع خنده زنان گريه می‌کنم <E>
<S2> تا با تو سنگ دل چه کند سوز و ساز من <E>
<S1> زاهد چو از نماز تو کاری نمی‌رود <E>
<S2> هم مستی شبانه و راز و نياز من <E>
<S1> حافظ ز گريه سوخت بگو حالش ای صبا <E>
<S2> با شاه دوست پرور دشمن گداز من <E>
<S1> چون شوم خاک رهش دامن بيفشاند ز من <E>
<S2> ور بگويم دل بگردان رو بگرداند ز من <E>
<S1> روی رنگين را به هر کس می‌نمايد همچو گل <E>
<S2> ور بگويم بازپوشان بازپوشاند ز من <E>
<S1> چشم خود را گفتم آخر يک نظر سيرش ببين <E>
<S2> گفت می‌خواهی مگر تا جوی خون راند ز من <E>
<S1> او به خونم تشنه و من بر لبش تا چون شود <E>
<S2> کام بستانم از او يا داد بستاند ز من <E>
<S1> گر چو فرهادم به تلخی جان برآيد باک نيست <E>
<S2> بس حکايت‌های شيرين باز می‌ماند ز من <E>
<S1> گر چو شمعش پيش ميرم بر غمم خندان شود <E>
<S2> ور برنجم خاطر نازک برنجاند ز من <E>
<S1> دوستان جان داده‌ام بهر دهانش بنگريد <E>
<S2> کو به چيزی مختصر چون باز می‌ماند ز من <E>
<S1> صبر کن حافظ که گر زين دست باشد درس غم <E>
<S2> عشق در هر گوشه‌ای افسانه‌ای خواند ز من <E>
<S1> نکته‌ای دلکش بگويم خال آن مه رو ببين <E>
<S2> عقل و جان را بسته زنجير آن گيسو ببين <E>
<S1> عيب دل کردم که وحشی وضع و هرجايی مباش <E>
<S2> گفت چشم شيرگير و غنج آن آهو ببين <E>
<S1> حلقه زلفش تماشاخانه باد صباست <E>
<S2> جان صد صاحب دل آن جا بسته يک مو ببين <E>
<S1> عابدان آفتاب از دلبر ما غافلند <E>
<S2> ای ملامتگو خدا را رو مبين آن رو ببين <E>
<S1> زلف دل دزدش صبا را بند بر گردن نهاد <E>
<S2> با هواداران ره رو حيله هندو ببين <E>
<S1> اين که من در جست و جوی او ز خود فارغ شدم <E>
<S2> کس نديده‌ست و نبيند مثلش از هر سو ببين <E>
<S1> حافظ ار در گوشه محراب می‌نالد رواست <E>
<S2> ای نصيحتگو خدا را آن خم ابرو ببين <E>
<S1> از مراد شاه منصور ای فلک سر برمتاب <E>
<S2> تيزی شمشير بنگر قوت بازو ببين <E>
<S1> شراب لعل کش و روی مه جبينان بين <E>
<S2> خلاف مذهب آنان جمال اينان بين <E>
<S1> به زير دلق ملمع کمندها دارند <E>
<S2> درازدستی اين کوته آستينان بين <E>
<S1> به خرمن دو جهان سر فرو نمی‌آرند <E>
<S2> دماغ و کبر گدايان و خوشه چينان بين <E>
<S1> بهای نيم کرشمه هزار جان طلبند <E>
<S2> نياز اهل دل و ناز نازنينان بين <E>
<S1> حقوق صحبت ما را به باد داد و برفت <E>
<S2> وفای صحبت ياران و همنشينان بين <E>
<S1> اسير عشق شدن چاره خلاص من است <E>
<S2> ضمير عاقبت انديش پيش بينان بين <E>
<S1> کدورت از دل حافظ ببرد صحبت دوست <E>
<S2> صفای همت پاکان و پاکدينان بين <E>
<S1> می‌فکن بر صف رندان نظری بهتر از اين <E>
<S2> بر در ميکده می کن گذری بهتر از اين <E>
<S1> در حق من لبت اين لطف که می‌فرمايد <E>
<S2> سخت خوب است وليکن قدری بهتر از اين <E>
<S1> آن که فکرش گره از کار جهان بگشايد <E>
<S2> گو در اين کار بفرما نظری بهتر از اين <E>
<S1> ناصحم گفت که جز غم چه هنر دارد عشق <E>
<S2> برو ای خواجه عاقل هنری بهتر از اين <E>
<S1> دل بدان رود گرامی چه کنم گر ندهم <E>
<S2> مادر دهر ندارد پسری بهتر از اين <E>
<S1> من چو گويم که قدح نوش و لب ساقی بوس <E>
<S2> بشنو از من که نگويد دگری بهتر از اين <E>
<S1> کلک حافظ شکرين ميوه نباتيست به چين <E>
<S2> که در اين باغ نبينی ثمری بهتر از اين <E>
<S1> به جان پير خرابات و حق صحبت او <E>
<S2> که نيست در سر من جز هوای خدمت او <E>
<S1> بهشت اگر چه نه جای گناهکاران است <E>
<S2> بيار باده که مستظهرم به همت او <E>
<S1> چراغ صاعقه آن سحاب روشن باد <E>
<S2> که زد به خرمن ما آتش محبت او <E>
<S1> بر آستانه ميخانه گر سری بينی <E>
<S2> مزن به پای که معلوم نيست نيت او <E>
<S1> بيا که دوش به مستی سروش عالم غيب <E>
<S2> نويد داد که عام است فيض رحمت او <E>
<S1> مکن به چشم حقارت نگاه در من مست <E>
<S2> که نيست معصيت و زهد بی مشيت او <E>
<S1> نمی‌کند دل من ميل زهد و توبه ولی <E>
<S2> به نام خواجه بکوشيم و فر دولت او <E>
<S1> مدام خرقه حافظ به باده در گرو است <E>
<S2> مگر ز خاک خرابات بود فطرت او <E>
<S1> گفتا برون شدی به تماشای ماه نو <E>
<S2> از ماه ابروان منت شرم باد رو <E>
<S1> عمريست تا دلت ز اسيران زلف ماست <E>
<S2> غافل ز حفظ جانب ياران خود مشو <E>
<S1> مفروش عطر عقل به هندوی زلف ما <E>
<S2> کان جا هزار نافه مشکين به نيم جو <E>
<S1> تخم وفا و مهر در اين کهنه کشته زار <E>
<S2> آن گه عيان شود که بود موسم درو <E>
<S1> ساقی بيار باده که رمزی بگويمت <E>
<S2> از سر اختران کهن سير و ماه نو <E>
<S1> شکل هلال هر سر مه می‌دهد نشان <E>
<S2> از افسر سيامک و ترک کلاه زو <E>
<S1> حافظ جناب پير مغان مامن وفاست <E>
<S2> درس حديث عشق بر او خوان و ز او شنو <E>
<S1> مزرع سبز فلک ديدم و داس مه نو <E>
<S2> يادم از کشته خويش آمد و هنگام درو <E>
<S1> گفتم ای بخت بخفتيدی و خورشيد دميد <E>
<S2> گفت با اين همه از سابقه نوميد مشو <E>
<S1> گر روی پاک و مجرد چو مسيحا به فلک <E>
<S2> از چراغ تو به خورشيد رسد صد پرتو <E>
<S1> تکيه بر اختر شب دزد مکن کاين عيار <E>
<S2> تاج کاووس ببرد و کمر کيخسرو <E>
<S1> گوشوار زر و لعل ار چه گران دارد گوش <E>
<S2> دور خوبی گذران است نصيحت بشنو <E>
<S1> چشم بد دور ز خال تو که در عرصه حسن <E>
<S2> بيدقی راند که برد از مه و خورشيد گرو <E>
<S1> آسمان گو مفروش اين عظمت کاندر عشق <E>
<S2> خرمن مه به جوی خوشه پروين به دو جو <E>
<S1> آتش زهد و ريا خرمن دين خواهد سوخت <E>
<S2> حافظ اين خرقه پشمينه بينداز و برو <E>
<S1> ای آفتاب آينه دار جمال تو <E>
<S2> مشک سياه مجمره گردان خال تو <E>
<S1> صحن سرای ديده بشستم ولی چه سود <E>
<S2> کاين گوشه نيست درخور خيل خيال تو <E>
<S1> در اوج ناز و نعمتی ای پادشاه حسن <E>
<S2> يا رب مباد تا به قيامت زوال تو <E>
<S1> مطبوعتر ز نقش تو صورت نبست باز <E>
<S2> طغرانويس ابروی مشکين مثال تو <E>
<S1> در چين زلفش ای دل مسکين چگونه‌ای <E>
<S2> کشفته گفت باد صبا شرح حال تو <E>
<S1> برخاست بوی گل ز در آشتی درآی <E>
<S2> ای نوبهار ما رخ فرخنده فال تو <E>
<S1> تا آسمان ز حلقه به گوشان ما شود <E>
<S2> کو عشوه‌ای ز ابروی همچون هلال تو <E>
<S1> تا پيش بخت بازروم تهنيت کنان <E>
<S2> کو مژده‌ای ز مقدم عيد وصال تو <E>
<S1> اين نقطه سياه که آمد مدار نور <E>
<S2> عکسيست در حديقه بينش ز خال تو <E>
<S1> در پيش شاه عرض کدامين جفا کنم <E>
<S2> شرح نيازمندی خود يا ملال تو <E>
<S1> حافظ در اين کمند سر سرکشان بسيست <E>
<S2> سودای کج مپز که نباشد مجال تو <E>
<S1> ای خونبهای نافه چين خاک راه تو <E>
<S2> خورشيد سايه پرور طرف کلاه تو <E>
<S1> نرگس کرشمه می‌برد از حد برون خرام <E>
<S2> ای من فدای شيوه چشم سياه تو <E>
<S1> خونم بخور که هيچ ملک با چنان جمال <E>
<S2> از دل نيايدش که نويسد گناه تو <E>
<S1> آرام و خواب خلق جهان را سبب تويی <E>
<S2> زان شد کنار ديده و دل تکيه گاه تو <E>
<S1> با هر ستاره‌ای سر و کار است هر شبم <E>
<S2> از حسرت فروغ رخ همچو ماه تو <E>
<S1> ياران همنشين همه از هم جدا شدند <E>
<S2> ماييم و آستانه دولت پناه تو <E>
<S1> حافظ طمع مبر ز عنايت که عاقبت <E>
<S2> آتش زند به خرمن غم دود آه تو <E>
<S1> ای قبای پادشاهی راست بر بالای تو <E>
<S2> زينت تاج و نگين از گوهر والای تو <E>
<S1> آفتاب فتح را هر دم طلوعی می‌دهد <E>
<S2> از کلاه خسروی رخسار مه سيمای تو <E>
<S1> جلوه گاه طاير اقبال باشد هر کجا <E>
<S2> سايه‌اندازد همای چتر گردون سای تو <E>
<S1> از رسوم شرع و حکمت با هزاران اختلاف <E>
<S2> نکته‌ای هرگز نشد فوت از دل دانای تو <E>
<S1> آب حيوانش ز منقار بلاغت می‌چکد <E>
<S2> طوطی خوش لهجه يعنی کلک شکرخای تو <E>
<S1> گر چه خورشيد فلک چشم و چراغ عالم است <E>
<S2> روشنايی بخش چشم اوست خاک پای تو <E>
<S1> آن چه اسکندر طلب کرد و ندادش روزگار <E>
<S2> جرعه‌ای بود از زلال جام جان افزای تو <E>
<S1> عرض حاجت در حريم حضرتت محتاج نيست <E>
<S2> راز کس مخفی نماند با فروغ رای تو <E>
<S1> خسروا پيرانه سر حافظ جوانی می‌کند <E>
<S2> بر اميد عفو جان بخش گنه فرسای تو <E>
<S1> تاب بنفشه می‌دهد طره مشک سای تو <E>
<S2> پرده غنچه می‌درد خنده دلگشای تو <E>
<S1> ای گل خوش نسيم من بلبل خويش را مسوز <E>
<S2> کز سر صدق می‌کند شب همه شب دعای تو <E>
<S1> من که ملول گشتمی از نفس فرشتگان <E>
<S2> قال و مقال عالمی می‌کشم از برای تو <E>
<S1> دولت عشق بين که چون از سر فقر و افتخار <E>
<S2> گوشه تاج سلطنت می‌شکند گدای تو <E>
<S1> خرقه زهد و جام می گر چه نه درخور همند <E>
<S2> اين همه نقش می‌زنم از جهت رضای تو <E>
<S1> شور شراب عشق تو آن نفسم رود ز سر <E>
<S2> کاين سر پرهوس شود خاک در سرای تو <E>
<S1> شاهنشين چشم من تکيه گه خيال توست <E>
<S2> جای دعاست شاه من بی تو مباد جای تو <E>
<S1> خوش چمنيست عارضت خاصه که در بهار حسن <E>
<S2> حافظ خوش کلام شد مرغ سخنسرای تو <E>
<S1> مرا چشميست خون افشان ز دست آن کمان ابرو <E>
<S2> جهان بس فتنه خواهد ديد از آن چشم و از آن ابرو <E>
<S1> غلام چشم آن ترکم که در خواب خوش مستی <E>
<S2> نگارين گلشنش روی است و مشکين سايبان ابرو <E>
<S1> هلالی شد تنم زين غم که با طغرای ابرويش <E>
<S2> که باشد مه که بنمايد ز طاق آسمان ابرو <E>
<S1> رقيبان غافل و ما را از آن چشم و جبين هر دم <E>
<S2> هزاران گونه پيغام است و حاجب در ميان ابرو <E>
<S1> روان گوشه گيران را جبينش طرفه گلزاريست <E>
<S2> که بر طرف سمن زارش همی‌گردد چمان ابرو <E>
<S1> دگر حور و پری را کس نگويد با چنين حسنی <E>
<S2> که اين را اين چنين چشم است و آن را آن چنان ابرو <E>
<S1> تو کافردل نمی‌بندی نقاب زلف و می‌ترسم <E>
<S2> که محرابم بگرداند خم آن دلستان ابرو <E>
<S1> اگر چه مرغ زيرک بود حافظ در هواداری <E>
<S2> به تير غمزه صيدش کرد چشم آن کمان ابرو <E>
<S1> خط عذار يار که بگرفت ماه از او <E>
<S2> خوش حلقه‌ايست ليک به در نيست راه از او <E>
<S1> ابروی دوست گوشه محراب دولت است <E>
<S2> آن جا بمال چهره و حاجت بخواه از او <E>
<S1> ای جرعه نوش مجلس جم سينه پاک دار <E>
<S2> کيينه‌ايست جام جهان بين که آه از او <E>
<S1> کردار اهل صومعه‌ام کرد می پرست <E>
<S2> اين دود بين که نامه من شد سياه از او <E>
<S1> سلطان غم هر آن چه تواند بگو بکن <E>
<S2> من برده‌ام به باده فروشان پناه از او <E>
<S1> ساقی چراغ می به ره آفتاب دار <E>
<S2> گو برفروز مشعله صبحگاه از او <E>
<S1> آبی به روزنامه اعمال ما فشان <E>
<S2> باشد توان سترد حروف گناه از او <E>
<S1> حافظ که ساز مطرب عشاق ساز کرد <E>
<S2> خالی مباد عرصه اين بزمگاه از او <E>
<S1> آيا در اين خيال که دارد گدای شهر <E>
<S2> روزی بود که ياد کند پادشاه از او <E>
<S1> گلبن عيش می‌دمد ساقی گلعذار کو <E>
<S2> باد بهار می‌وزد باده خوشگوار کو <E>
<S1> هر گل نو ز گلرخی ياد همی‌کند ولی <E>
<S2> گوش سخن شنو کجا ديده اعتبار کو <E>
<S1> مجلس بزم عيش را غاليه مراد نيست <E>
<S2> ای دم صبح خوش نفس نافه زلف يار کو <E>
<S1> حسن فروشی گلم نيست تحمل ای صبا <E>
<S2> دست زدم به خون دل بهر خدا نگار کو <E>
<S1> شمع سحرگهی اگر لاف ز عارض تو زد <E>
<S2> خصم زبان دراز شد خنجر آبدار کو <E>
<S1> گفت مگر ز لعل من بوسه نداری آرزو <E>
<S2> مردم از اين هوس ولی قدرت و اختيار کو <E>
<S1> حافظ اگر چه در سخن خازن گنج حکمت است <E>
<S2> از غم روزگار دون طبع سخن گزار کو <E>
<S1> ای پيک راستان خبر يار ما بگو <E>
<S2> احوال گل به بلبل دستان سرا بگو <E>
<S1> ما محرمان خلوت انسيم غم مخور <E>
<S2> با يار آشنا سخن آشنا بگو <E>
<S1> برهم چو می‌زد آن سر زلفين مشکبار <E>
<S2> با ما سر چه داشت ز بهر خدا بگو <E>
<S1> هر کس که گفت خاک در دوست توتياست <E>
<S2> گو اين سخن معاينه در چشم ما بگو <E>
<S1> آن کس که منع ما ز خرابات می‌کند <E>
<S2> گو در حضور پير من اين ماجرا بگو <E>
<S1> گر ديگرت بر آن در دولت گذر بود <E>
<S2> بعد از ادای خدمت و عرض دعا بگو <E>
<S1> هر چند ما بديم تو ما را بدان مگير <E>
<S2> شاهانه ماجرای گناه گدا بگو <E>
<S1> بر اين فقير نامه آن محتشم بخوان <E>
<S2> با اين گدا حکايت آن پادشا بگو <E>
<S1> جان‌ها ز دام زلف چو بر خاک می‌فشاند <E>
<S2> بر آن غريب ما چه گذشت ای صبا بگو <E>
<S1> جان پرور است قصه ارباب معرفت <E>
<S2> رمزی برو بپرس حديثی بيا بگو <E>
<S1> حافظ گرت به مجلس او راه می‌دهند <E>
<S2> می نوش و ترک زرق ز بهر خدا بگو <E>
<S1> خنک نسيم معنبر شمامه‌ای دلخواه <E>
<S2> که در هوای تو برخاست بامداد پگاه <E>
<S1> دليل راه شو ای طاير خجسته لقا <E>
<S2> که ديده آب شد از شوق خاک آن درگاه <E>
<S1> به ياد شخص نزارم که غرق خون دل است <E>
<S2> هلال را ز کنار افق کنيد نگاه <E>
<S1> منم که بی تو نفس می‌کشم زهی خجلت <E>
<S2> مگر تو عفو کنی ور نه چيست عذر گناه <E>
<S1> ز دوستان تو آموخت در طريقت مهر <E>
<S2> سپيده دم که صبا چاک زد شعار سياه <E>
<S1> به عشق روی تو روزی که از جهان بروم <E>
<S2> ز تربتم بدمد سرخ گل به جای گياه <E>
<S1> مده به خاطر نازک ملالت از من زود <E>
<S2> که حافظ تو خود اين لحظه گفت بسم الله <E>
<S1> عيشم مدام است از لعل دلخواه <E>
<S2> کارم به کام است الحمدلله <E>
<S1> ای بخت سرکش تنگش به بر کش <E>
<S2> گه جام زر کش گه لعل دلخواه <E>
<S1> ما را به رندی افسانه کردند <E>
<S2> پيران جاهل شيخان گمراه <E>
<S1> از دست زاهد کرديم توبه <E>
<S2> و از فعل عابد استغفرالله <E>
<S1> جانا چه گويم شرح فراقت <E>
<S2> چشمی و صد نم جانی و صد آه <E>
<S1> کافر مبيناد اين غم که ديده‌ست <E>
<S2> از قامتت سرو از عارضت ماه <E>
<S1> شوق لبت برد از ياد حافظ <E>
<S2> درس شبانه ورد سحرگاه <E>
<S1> گر تيغ بارد در کوی آن ماه <E>
<S2> گردن نهاديم الحکم لله <E>
<S1> آيين تقوا ما نيز دانيم <E>
<S2> ليکن چه چاره با بخت گمراه <E>
<S1> ما شيخ و واعظ کمتر شناسيم <E>
<S2> يا جام باده يا قصه کوتاه <E>
<S1> من رند و عاشق در موسم گل <E>
<S2> آن گاه توبه استغفرالله <E>
<S1> مهر تو عکسی بر ما نيفکند <E>
<S2> آيينه رويا آه از دلت آه <E>
<S1> الصبر مر و العمر فان <E>
<S2> يا ليت شعری حتام القاه <E>
<S1> حافظ چه نالی گر وصل خواهی <E>
<S2> خون بايدت خورد در گاه و بی‌گاه <E>
<S1> وصال او ز عمر جاودان به <E>
<S2> خداوندا مرا آن ده که آن به <E>
<S1> به شمشيرم زد و با کس نگفتم <E>
<S2> که راز دوست از دشمن نهان به <E>
<S1> به داغ بندگی مردن بر اين در <E>
<S2> به جان او که از ملک جهان به <E>
<S1> خدا را از طبيب من بپرسيد <E>
<S2> که آخر کی شود اين ناتوان به <E>
<S1> گلی کان پايمال سرو ما گشت <E>
<S2> بود خاکش ز خون ارغوان به <E>
<S1> به خلدم دعوت ای زاهد مفرما <E>
<S2> که اين سيب زنخ زان بوستان به <E>
<S1> دلا دايم گدای کوی او باش <E>
<S2> به حکم آن که دولت جاودان به <E>
<S1> جوانا سر متاب از پند پيران <E>
<S2> که رای پير از بخت جوان به <E>
<S1> شبی می‌گفت چشم کس نديده‌ست <E>
<S2> ز مرواريد گوشم در جهان به <E>
<S1> اگر چه زنده رود آب حيات است <E>
<S2> ولی شيراز ما از اصفهان به <E>
<S1> سخن اندر دهان دوست شکر <E>
<S2> وليکن گفته حافظ از آن به <E>
<S1> ناگهان پرده برانداخته‌ای يعنی چه <E>
<S2> مست از خانه برون تاخته‌ای يعنی چه <E>
<S1> زلف در دست صبا گوش به فرمان رقيب <E>
<S2> اين چنين با همه درساخته‌ای يعنی چه <E>
<S1> شاه خوبانی و منظور گدايان شده‌ای <E>
<S2> قدر اين مرتبه نشناخته‌ای يعنی چه <E>
<S1> نه سر زلف خود اول تو به دستم دادی <E>
<S2> بازم از پای درانداخته‌ای يعنی چه <E>
<S1> سخنت رمز دهان گفت و کمر سر ميان <E>
<S2> و از ميان تيغ به ما آخته‌ای يعنی چه <E>
<S1> هر کس از مهره مهر تو به نقشی مشغول <E>
<S2> عاقبت با همه کج باخته‌ای يعنی چه <E>
<S1> حافظا در دل تنگت چو فرود آمد يار <E>
<S2> خانه از غير نپرداخته‌ای يعنی چه <E>
<S1> در سرای مغان رفته بود و آب زده <E>
<S2> نشسته پير و صلايی به شيخ و شاب زده <E>
<S1> سبوکشان همه در بندگيش بسته کمر <E>
<S2> ولی ز ترک کله چتر بر سحاب زده <E>
<S1> شعاع جام و قدح نور ماه پوشيده <E>
<S2> عذار مغبچگان راه آفتاب زده <E>
<S1> عروس بخت در آن حجله با هزاران ناز <E>
<S2> شکسته کسمه و بر برگ گل گلاب زده <E>
<S1> گرفته ساغر عشرت فرشته رحمت <E>
<S2> ز جرعه بر رخ حور و پری گلاب زده <E>
<S1> ز شور و عربده شاهدان شيرين کار <E>
<S2> شکر شکسته سمن ريخته رباب زده <E>
<S1> سلام کردم و با من به روی خندان گفت <E>
<S2> که ای خمارکش مفلس شراب زده <E>
<S1> که اين کند که تو کردی به ضعف همت و رای <E>
<S2> ز گنج خانه شده خيمه بر خراب زده <E>
<S1> وصال دولت بيدار ترسمت ندهند <E>
<S2> که خفته‌ای تو در آغوش بخت خواب زده <E>
<S1> بيا به ميکده حافظ که بر تو عرضه کنم <E>
<S2> هزار صف ز دعاهای مستجاب زده <E>
<S1> فلک جنيبه کش شاه نصره الدين است <E>
<S2> بيا ببين ملکش دست در رکاب زده <E>
<S1> خرد که ملهم غيب است بهر کسب شرف <E>
<S2> ز بام عرش صدش بوسه بر جناب زده <E>
<S1> ای که با سلسله زلف دراز آمده‌ای <E>
<S2> فرصتت باد که ديوانه نواز آمده‌ای <E>
<S1> ساعتی ناز مفرما و بگردان عادت <E>
<S2> چون به پرسيدن ارباب نياز آمده‌ای <E>
<S1> پيش بالای تو ميرم چه به صلح و چه به جنگ <E>
<S2> چون به هر حال برازنده ناز آمده‌ای <E>
<S1> آب و آتش به هم آميخته‌ای از لب لعل <E>
<S2> چشم بد دور که بس شعبده بازآمده‌ای <E>
<S1> آفرين بر دل نرم تو که از بهر ثواب <E>
<S2> کشته غمزه خود را به نماز آمده‌ای <E>
<S1> زهد من با تو چه سنجد که به يغمای دلم <E>
<S2> مست و آشفته به خلوتگه راز آمده‌ای <E>
<S1> گفت حافظ دگرت خرقه شراب آلوده‌ست <E>
<S2> مگر از مذهب اين طايفه بازآمده‌ای <E>
<S1> دوش رفتم به در ميکده خواب آلوده <E>
<S2> خرقه تردامن و سجاده شراب آلوده <E>
<S1> آمد افسوس کنان مغبچه باده فروش <E>
<S2> گفت بيدار شو ای ره رو خواب آلوده <E>
<S1> شست و شويی کن و آن گه به خرابات خرام <E>
<S2> تا نگردد ز تو اين دير خراب آلوده <E>
<S1> به هوای لب شيرين پسران چند کنی <E>
<S2> جوهر روح به ياقوت مذاب آلوده <E>
<S1> به طهارت گذران منزل پيری و مکن <E>
<S2> خلعت شيب چو تشريف شباب آلوده <E>
<S1> پاک و صافی شو و از چاه طبيعت به درآی <E>
<S2> که صفايی ندهد آب تراب آلوده <E>
<S1> گفتم ای جان جهان دفتر گل عيبی نيست <E>
<S2> که شود فصل بهار از می ناب آلوده <E>
<S1> آشنايان ره عشق در اين بحر عميق <E>
<S2> غرقه گشتند و نگشتند به آب آلوده <E>
<S1> گفت حافظ لغز و نکته به ياران مفروش <E>
<S2> آه از اين لطف به انواع عتاب آلوده <E>
<S1> از من جدا مشو که توام نور ديده‌ای <E>
<S2> آرام جان و مونس قلب رميده‌ای <E>
<S1> از دامن تو دست ندارند عاشقان <E>
<S2> پيراهن صبوری ايشان دريده‌ای <E>
<S1> از چشم بخت خويش مبادت گزند از آنک <E>
<S2> در دلبری به غايت خوبی رسيده‌ای <E>
<S1> منعم مکن ز عشق وی ای مفتی زمان <E>
<S2> معذور دارمت که تو او را نديده‌ای <E>
<S1> آن سرزنش که کرد تو را دوست حافظا <E>
<S2> بيش از گليم خويش مگر پا کشيده‌ای <E>
<S1> دامن کشان همی‌شد در شرب زرکشيده <E>
<S2> صد ماه رو ز رشکش جيب قصب دريده <E>
<S1> از تاب آتش می بر گرد عارضش خوی <E>
<S2> چون قطره‌های شبنم بر برگ گل چکيده <E>
<S1> لفظی فصيح شيرين قدی بلند چابک <E>
<S2> رويی لطيف زيبا چشمی خوش کشيده <E>
<S1> ياقوت جان فزايش از آب لطف زاده <E>
<S2> شمشاد خوش خرامش در ناز پروريده <E>
<S1> آن لعل دلکشش بين وان خنده دل آشوب <E>
<S2> وان رفتن خوشش بين وان گام آرميده <E>
<S1> آن آهوی سيه چشم از دام ما برون شد <E>
<S2> ياران چه چاره سازم با اين دل رميده <E>
<S1> زنهار تا توانی اهل نظر ميازار <E>
<S2> دنيا وفا ندارد ای نور هر دو ديده <E>
<S1> تا کی کشم عتيبت از چشم دلفريبت <E>
<S2> روزی کرشمه‌ای کن ای يار برگزيده <E>
<S1> گر خاطر شريفت رنجيده شد ز حافظ <E>
<S2> بازآ که توبه کرديم از گفته و شنيده <E>
<S1> بس شکر بازگويم در بندگی خواجه <E>
<S2> گر اوفتد به دستم آن ميوه رسيده <E>
<S1> از خون دل نوشتم نزديک دوست نامه <E>
<S2> انی رايت دهرا من هجرک القيامه <E>
<S1> دارم من از فراقش در ديده صد علامت <E>
<S2> ليست دموع عينی هذا لنا العلامه <E>
<S1> هر چند کزمودم از وی نبود سودم <E>
<S2> من جرب المجرب حلت به الندامه <E>
<S1> پرسيدم از طبيبی احوال دوست گفتا <E>
<S2> فی بعدها عذاب فی قربها السلامه <E>
<S1> گفتم ملامت آيد گر گرد دوست گردم <E>
<S2> و الله ما راينا حبا بلا ملامه <E>
<S1> حافظ چو طالب آمد جامی به جان شيرين <E>
<S2> حتی يذوق منه کاسا من الکرامه <E>
<S1> چراغ روی تو را شمع گشت پروانه <E>
<S2> مرا ز حال تو با حال خويش پروا نه <E>
<S1> خرد که قيد مجانين عشق می‌فرمود <E>
<S2> به بوی سنبل زلف تو گشت ديوانه <E>
<S1> به بوی زلف تو گر جان به باد رفت چه شد <E>
<S2> هزار جان گرامی فدای جانانه <E>
<S1> من رميده ز غيرت ز پا فتادم دوش <E>
<S2> نگار خويش چو ديدم به دست بيگانه <E>
<S1> چه نقشه‌ها که برانگيختيم و سود نداشت <E>
<S2> فسون ما بر او گشته است افسانه <E>
<S1> بر آتش رخ زيبای او به جای سپند <E>
<S2> به غير خال سياهش که ديد به دانه <E>
<S1> به مژده جان به صبا داد شمع در نفسی <E>
<S2> ز شمع روی تواش چون رسيد پروانه <E>
<S1> مرا به دور لب دوست هست پيمانی <E>
<S2> که بر زبان نبرم جز حديث پيمانه <E>
<S1> حديث مدرسه و خانقه مگوی که باز <E>
<S2> فتاد در سر حافظ هوای ميخانه <E>
<S1> سحرگاهان که مخمور شبانه <E>
<S2> گرفتم باده با چنگ و چغانه <E>
<S1> نهادم عقل را ره توشه از می <E>
<S2> ز شهر هستيش کردم روانه <E>
<S1> نگار می فروشم عشوه‌ای داد <E>
<S2> که ايمن گشتم از مکر زمانه <E>
<S1> ز ساقی کمان ابرو شنيدم <E>
<S2> که ای تير ملامت را نشانه <E>
<S1> نبندی زان ميان طرفی کمروار <E>
<S2> اگر خود را ببينی در ميانه <E>
<S1> برو اين دام بر مرغی دگر نه <E>
<S2> که عنقا را بلند است آشيانه <E>
<S1> که بندد طرف وصل از حسن شاهی <E>
<S2> که با خود عشق بازد جاودانه <E>
<S1> نديم و مطرب و ساقی همه اوست <E>
<S2> خيال آب و گل در ره بهانه <E>
<S1> بده کشتی می تا خوش برانيم <E>
<S2> از اين دريای ناپيداکرانه <E>
<S1> وجود ما معماييست حافظ <E>
<S2> که تحقيقش فسون است و فسانه <E>
<S1> ساقی بيا که شد قدح لاله پر ز می <E>
<S2> طامات تا به چند و خرافات تا به کی <E>
<S1> بگذر ز کبر و ناز که ديده‌ست روزگار <E>
<S2> چين قبای قيصر و طرف کلاه کی <E>
<S1> هشيار شو که مرغ چمن مست گشت هان <E>
<S2> بيدار شو که خواب عدم در پی است هی <E>
<S1> خوش نازکانه می‌چمی ای شاخ نوبهار <E>
<S2> کشفتگی مبادت از آشوب باد دی <E>
<S1> بر مهر چرخ و شيوه او اعتماد نيست <E>
<S2> ای وای بر کسی که شد ايمن ز مکر وی <E>
<S1> فردا شراب کوثر و حور از برای ماست <E>
<S2> و امروز نيز ساقی مه روی و جام می <E>
<S1> باد صبا ز عهد صبی ياد می‌دهد <E>
<S2> جان دارويی که غم ببرد درده ای صبی <E>
<S1> حشمت مبين و سلطنت گل که بسپرد <E>
<S2> فراش باد هر ورقش را به زير پی <E>
<S1> درده به ياد حاتم طی جام يک منی <E>
<S2> تا نامه سياه بخيلان کنيم طی <E>
<S1> زان می که داد حسن و لطافت به ارغوان <E>
<S2> بيرون فکند لطف مزاج از رخش به خوی <E>
<S1> مسند به باغ بر که به خدمت چو بندگان <E>
<S2> استاده است سرو و کمر بسته است نی <E>
<S1> حافظ حديث سحرفريب خوشت رسيد <E>
<S2> تا حد مصر و چين و به اطراف روم و ری <E>
<S1> به صوت بلبل و قمری اگر ننوشی می <E>
<S2> علاج کی کنمت آخرالدواY الکی <E>
<S1> ذخيره‌ای بنه از رنگ و بوی فصل بهار <E>
<S2> که می‌رسند ز پی رهزنان بهمن و دی <E>
<S1> چو گل نقاب برافکند و مرغ زد هوهو <E>
<S2> منه ز دست پياله چه می‌کنی هی هی <E>
<S1> شکوه سلطنت و حسن کی ثباتی داد <E>
<S2> ز تخت جم سخنی مانده است و افسر کی <E>
<S1> خزينه داری ميراث خوارگان کفر است <E>
<S2> به قول مطرب و ساقی به فتوی دف و نی <E>
<S1> زمانه هيچ نبخشد که بازنستاند <E>
<S2> مجو ز سفله مروت که شيه لا شی <E>
<S1> نوشته‌اند بر ايوان جنه الماوی <E>
<S2> که هر که عشوه دنيی خريد وای به وی <E>
<S1> سخا نماند سخن طی کنم شراب کجاست <E>
<S2> بده به شادی روح و روان حاتم طی <E>
<S1> بخيل بوی خدا نشنود بيا حافظ <E>
<S2> پياله گير و کرم ورز و الضمان علی <E>
<S1> لبش می‌بوسم و در می‌کشم می <E>
<S2> به آب زندگانی برده‌ام پی <E>
<S1> نه رازش می‌توانم گفت با کس <E>
<S2> نه کس را می‌توانم ديد با وی <E>
<S1> لبش می‌بوسد و خون می‌خورد جام <E>
<S2> رخش می‌بيند و گل می‌کند خوی <E>
<S1> بده جام می و از جم مکن ياد <E>
<S2> که می‌داند که جم کی بود و کی کی <E>
<S1> بزن در پرده چنگ ای ماه مطرب <E>
<S2> رگش بخراش تا بخروشم از وی <E>
<S1> گل از خلوت به باغ آورد مسند <E>
<S2> بساط زهد همچون غنچه کن طی <E>
<S1> چو چشمش مست را مخمور مگذار <E>
<S2> به ياد لعلش ای ساقی بده می <E>
<S1> نجويد جان از آن قالب جدايی <E>
<S2> که باشد خون جامش در رگ و پی <E>
<S1> زبانت درکش ای حافظ زمانی <E>
<S2> حديث بی زبانان بشنو از نی <E>
<S1> مخمور جام عشقم ساقی بده شرابی <E>
<S2> پر کن قدح که بی می مجلس ندارد آبی <E>
<S1> وصف رخ چو ماهش در پرده راست نايد <E>
<S2> مطرب بزن نوايی ساقی بده شرابی <E>
<S1> شد حلقه قامت من تا بعد از اين رقيبت <E>
<S2> زين در دگر نراند ما را به هيچ بابی <E>
<S1> در انتظار رويت ما و اميدواری <E>
<S2> در عشوه وصالت ما و خيال و خوابی <E>
<S1> مخمور آن دو چشمم آيا کجاست جامی <E>
<S2> بيمار آن دو لعلم آخر کم از جوابی <E>
<S1> حافظ چه می‌نهی دل تو در خيال خوبان <E>
<S2> کی تشنه سير گردد از لمعه سرابی <E>
<S1> ای که بر ماه از خط مشکين نقاب انداختی <E>
<S2> لطف کردی سايه‌ای بر آفتاب انداختی <E>
<S1> تا چه خواهد کرد با ما آب و رنگ عارضت <E>
<S2> حاليا نيرنگ نقشی خوش بر آب انداختی <E>
<S1> گوی خوبی بردی از خوبان خلخ شاد باش <E>
<S2> جام کيخسرو طلب کافراسياب انداختی <E>
<S1> هر کسی با شمع رخسارت به وجهی عشق باخت <E>
<S2> زان ميان پروانه را در اضطراب انداختی <E>
<S1> گنج عشق خود نهادی در دل ويران ما <E>
<S2> سايه دولت بر اين کنج خراب انداختی <E>
<S1> زينهار از آب آن عارض که شيران را از آن <E>
<S2> تشنه لب کردی و گردان را در آب انداختی <E>
<S1> خواب بيداران ببستی وان گه از نقش خيال <E>
<S2> تهمتی بر شب روان خيل خواب انداختی <E>
<S1> پرده از رخ برفکندی يک نظر در جلوه گاه <E>
<S2> و از حيا حور و پری را در حجاب انداختی <E>
<S1> باده نوش از جام عالم بين که بر اورنگ جم <E>
<S2> شاهد مقصود را از رخ نقاب انداختی <E>
<S1> از فريب نرگس مخمور و لعل می پرست <E>
<S2> حافظ خلوت نشين را در شراب انداختی <E>
<S1> و از برای صيد دل در گردنم زنجير زلف <E>
<S2> چون کمند خسرو مالک رقاب انداختی <E>
<S1> داور دارا شکوه‌ای آن که تاج آفتاب <E>
<S2> از سر تعظيم بر خاک جناب انداختی <E>
<S1> نصره الدين شاه يحيی آن که خصم ملک را <E>
<S2> از دم شمشير چون آتش در آب انداختی <E>
<S1> ای دل مباش يک دم خالی ز عشق و مستی <E>
<S2> وان گه برو که رستی از نيستی و هستی <E>
<S1> گر جان به تن ببينی مشغول کار او شو <E>
<S2> هر قبله‌ای که بينی بهتر ز خودپرستی <E>
<S1> با ضعف و ناتوانی همچون نسيم خوش باش <E>
<S2> بيماری اندر اين ره بهتر ز تندرستی <E>
<S1> در مذهب طريقت خامی نشان کفر است <E>
<S2> آری طريق دولت چالاکی است و چستی <E>
<S1> تا فضل و عقل بينی بی‌معرفت نشينی <E>
<S2> يک نکته‌ات بگويم خود را مبين که رستی <E>
<S1> در آستان جانان از آسمان مينديش <E>
<S2> کز اوج سربلندی افتی به خاک پستی <E>
<S1> خار ار چه جان بکاهد گل عذر آن بخواهد <E>
<S2> سهل است تلخی می در جنب ذوق مستی <E>
<S1> صوفی پياله پيما حافظ قرابه پرهيز <E>
<S2> ای کوته آستينان تا کی درازدستی <E>
<S1> با مدعی مگوييد اسرار عشق و مستی <E>
<S2> تا بی‌خبر بميرد در درد خودپرستی <E>
<S1> عاشق شو ار نه روزی کار جهان سر آيد <E>
<S2> ناخوانده نقش مقصود از کارگاه هستی <E>
<S1> دوش آن صنم چه خوش گفت در مجلس مغانم <E>
<S2> با کافران چه کارت گر بت نمی‌پرستی <E>
<S1> سلطان من خدا را زلفت شکست ما را <E>
<S2> تا کی کند سياهی چندين درازدستی <E>
<S1> در گوشه سلامت مستور چون توان بود <E>
<S2> تا نرگس تو با ما گويد رموز مستی <E>
<S1> آن روز ديده بودم اين فتنه‌ها که برخاست <E>
<S2> کز سرکشی زمانی با ما نمی‌نشستی <E>
<S1> عشقت به دست طوفان خواهد سپرد حافظ <E>
<S2> چون برق از اين کشاکش پنداشتی که جستی <E>
<S1> آن غاليه خط گر سوی ما نامه نوشتی <E>
<S2> گردون ورق هستی ما درننوشتی <E>
<S1> هر چند که هجران ثمر وصل برآرد <E>
<S2> دهقان جهان کاش که اين تخم نکشتی <E>
<S1> آمرزش نقد است کسی را که در اين جا <E>
<S2> ياريست چو حوری و سرايی چو بهشتی <E>
<S1> در مصطبه عشق تنعم نتوان کرد <E>
<S2> چون بالش زر نيست بسازيم به خشتی <E>
<S1> مفروش به باغ ارم و نخوت شداد <E>
<S2> يک شيشه می و نوش لبی و لب کشتی <E>
<S1> تا کی غم دنيای دنی ای دل دانا <E>
<S2> حيف است ز خوبی که شود عاشق زشتی <E>
<S1> آلودگی خرقه خرابی جهان است <E>
<S2> کو راهروی اهل دلی پاک سرشتی <E>
<S1> از دست چرا هشت سر زلف تو حافظ <E>
<S2> تقدير چنين بود چه کردی که نهشتی <E>
<S1> ای قصه بهشت ز کويت حکايتی <E>
<S2> شرح جمال حور ز رويت روايتی <E>
<S1> انفاس عيسی از لب لعلت لطيفه‌ای <E>
<S2> آب خضر ز نوش لبانت کنايتی <E>
<S1> هر پاره از دل من و از غصه قصه‌ای <E>
<S2> هر سطری از خصال تو و از رحمت آيتی <E>
<S1> کی عطرسای مجلس روحانيان شدی <E>
<S2> گل را اگر نه بوی تو کردی رعايتی <E>
<S1> در آرزوی خاک در يار سوختيم <E>
<S2> ياد آور ای صبا که نکردی حمايتی <E>
<S1> ای دل به هرزه دانش و عمرت به باد رفت <E>
<S2> صد مايه داشتی و نکردی کفايتی <E>
<S1> بوی دل کباب من آفاق را گرفت <E>
<S2> اين آتش درون بکند هم سرايتی <E>
<S1> در آتش ار خيال رخش دست می‌دهد <E>
<S2> ساقی بيا که نيست ز دوزخ شکايتی <E>
<S1> دانی مراد حافظ از اين درد و غصه چيست <E>
<S2> از تو کرشمه‌ای و ز خسرو عنايتی <E>
<S1> سبت سلمی بصدغيها فادی <E>
<S2> و روحی کل يوم لی ينادی <E>
<S1> نگارا بر من بی‌دل ببخشای <E>
<S2> و واصلنی علی رغم الاعادی <E>
<S1> حبيبا در غم سودای عشقت <E>
<S2> توکلنا علی رب العباد <E>
<S1> امن انکرتنی عن عشق سلمی <E>
<S2> تزاول آن روی نهکو بوادی <E>
<S1> که همچون مت به بوتن دل و ای ره <E>
<S2> غريق العشق فی بحر الوداد <E>
<S1> به پی ماچان غرامت بسپريمن <E>
<S2> غرت يک وی روشتی از امادی <E>
<S1> غم اين دل بواتت خورد ناچار <E>
<S2> و غر نه او بنی آنچت نشادی <E>
<S1> دل حافظ شد اندر چين زلفت <E>
<S2> بليل مظلم و الله هادی <E>
<S1> ديدم به خواب دوش که ماهی برآمدی <E>
<S2> کز عکس روی او شب هجران سر آمدی <E>
<S1> تعبير رفت يار سفرکرده می‌رسد <E>
<S2> ای کاج هر چه زودتر از در درآمدی <E>
<S1> ذکرش به خير ساقی فرخنده فال من <E>
<S2> کز در مدام با قدح و ساغر آمدی <E>
<S1> خوش بودی ار به خواب بديدی ديار خويش <E>
<S2> تا ياد صحبتش سوی ما رهبر آمدی <E>
<S1> فيض ازل به زور و زر ار آمدی به دست <E>
<S2> آب خضر نصيبه اسکندر آمدی <E>
<S1> آن عهد ياد باد که از بام و در مرا <E>
<S2> هر دم پيام يار و خط دلبر آمدی <E>
<S1> کی يافتی رقيب تو چندين مجال ظلم <E>
<S2> مظلومی ار شبی به در داور آمدی <E>
<S1> خامان ره نرفته چه دانند ذوق عشق <E>
<S2> دريادلی بجوی دليری سرآمدی <E>
<S1> آن کو تو را به سنگ دلی کرد رهنمون <E>
<S2> ای کاشکی که پاش به سنگی برآمدی <E>
<S1> گر ديگری به شيوه حافظ زدی رقم <E>
<S2> مقبول طبع شاه هنرپرور آمدی <E>
<S1> سحر با باد می‌گفتم حديث آرزومندی <E>
<S2> خطاب آمد که واثق شو به الطاف خداوندی <E>
<S1> دعای صبح و آه شب کليد گنج مقصود است <E>
<S2> بدين راه و روش می‌رو که با دلدار پيوندی <E>
<S1> قلم را آن زبان نبود که سر عشق گويد باز <E>
<S2> ورای حد تقرير است شرح آرزومندی <E>
<S1> الا ای يوسف مصری که کردت سلطنت مغرور <E>
<S2> پدر را بازپرس آخر کجا شد مهر فرزندی <E>
<S1> جهان پير رعنا را ترحم در جبلت نيست <E>
<S2> ز مهر او چه می‌پرسی در او همت چه می‌بندی <E>
<S1> همايی چون تو عالی قدر حرص استخوان تا کی <E>
<S2> دريغ آن سايه همت که بر نااهل افکندی <E>
<S1> در اين بازار اگر سوديست با درويش خرسند است <E>
<S2> خدايا منعمم گردان به درويشی و خرسندی <E>
<S1> به شعر حافظ شيراز می‌رقصند و می‌نازند <E>
<S2> سيه چشمان کشميری و ترکان سمرقندی <E>
<S1> چه بودی ار دل آن ماه مهربان بودی <E>
<S2> که حال ما نه چنين بودی ار چنان بودی <E>
<S1> بگفتمی که چه ارزد نسيم طره دوست <E>
<S2> گرم به هر سر مويی هزار جان بودی <E>
<S1> برات خوشدلی ما چه کم شدی يا رب <E>
<S2> گرش نشان امان از بد زمان بودی <E>
<S1> گرم زمانه سرافراز داشتی و عزيز <E>
<S2> سرير عزتم آن خاک آستان بودی <E>
<S1> ز پرده کاش برون آمدی چو قطره اشک <E>
<S2> که بر دو ديده ما حکم او روان بودی <E>
<S1> اگر نه دايره عشق راه بربستی <E>
<S2> چو نقطه حافظ سرگشته در ميان بودی <E>
<S1> به جان او که گرم دسترس به جان بودی <E>
<S2> کمينه پيشکش بندگانش آن بودی <E>
<S1> بگفتمی که بها چيست خاک پايش را <E>
<S2> اگر حيات گران مايه جاودان بودی <E>
<S1> به بندگی قدش سرو معترف گشتی <E>
<S2> گرش چو سوسن آزاده ده زبان بودی <E>
<S1> به خواب نيز نمی‌بينمش چه جای وصال <E>
<S2> چو اين نبود و نديديم باری آن بودی <E>
<S1> اگر دلم نشدی پايبند طره او <E>
<S2> کی اش قرار در اين تيره خاکدان بودی <E>
<S1> به رخ چو مهر فلک بی‌نظير آفاق است <E>
<S2> به دل دريغ که يک ذره مهربان بودی <E>
<S1> درآمدی ز درم کاشکی چو لمعه نور <E>
<S2> که بر دو ديده ما حکم او روان بودی <E>
<S1> ز پرده ناله حافظ برون کی افتادی <E>
<S2> اگر نه همدم مرغان صبح خوان بودی <E>
<S1> چو سرو اگر بخرامی دمی به گلزاری <E>
<S2> خورد ز غيرت روی تو هر گلی خاری <E>
<S1> ز کفر زلف تو هر حلقه‌ای و آشوبی <E>
<S2> ز سحر چشم تو هر گوشه‌ای و بيماری <E>
<S1> مرو چو بخت من ای چشم مست يار به خواب <E>
<S2> که در پی است ز هر سويت آه بيداری <E>
<S1> نثار خاک رهت نقد جان من هر چند <E>
<S2> که نيست نقد روان را بر تو مقداری <E>
<S1> دلا هميشه مزن لاف زلف دلبندان <E>
<S2> چو تيره رای شوی کی گشايدت کاری <E>
<S1> سرم برفت و زمانی به سر نرفت اين کار <E>
<S2> دلم گرفت و نبودت غم گرفتاری <E>
<S1> چو نقطه گفتمش اندر ميان دايره آی <E>
<S2> به خنده گفت که ای حافظ اين چه پرگاری <E>
<S1> شهريست پرظريفان و از هر طرف نگاری <E>
<S2> ياران صلای عشق است گر می‌کنيد کاری <E>
<S1> چشم فلک نبيند زين طرفه‌تر جوانی <E>
<S2> در دست کس نيفتد زين خوبتر نگاری <E>
<S1> هرگز که ديده باشد جسمی ز جان مرکب <E>
<S2> بر دامنش مبادا زين خاکيان غباری <E>
<S1> چون من شکسته‌ای را از پيش خود چه رانی <E>
<S2> کم غايت توقع بوسيست يا کناری <E>
<S1> می بی‌غش است درياب وقتی خوش است بشتاب <E>
<S2> سال دگر که دارد اميد نوبهاری <E>
<S1> در بوستان حريفان مانند لاله و گل <E>
<S2> هر يک گرفته جامی بر ياد روی ياری <E>
<S1> چون اين گره گشايم وين راز چون نمايم <E>
<S2> دردی و سخت دردی کاری و صعب کاری <E>
<S1> هر تار موی حافظ در دست زلف شوخی <E>
<S2> مشکل توان نشستن در اين چنين دياری <E>
<S1> تو را که هر چه مراد است در جهان داری <E>
<S2> چه غم ز حال ضعيفان ناتوان داری <E>
<S1> بخواه جان و دل از بنده و روان بستان <E>
<S2> که حکم بر سر آزادگان روان داری <E>
<S1> ميان نداری و دارم عجب که هر ساعت <E>
<S2> ميان مجمع خوبان کنی ميانداری <E>
<S1> بياض روی تو را نيست نقش درخور از آنک <E>
<S2> سوادی از خط مشکين بر ارغوان داری <E>
<S1> بنوش می که سبکروحی و لطيف مدام <E>
<S2> علی الخصوص در آن دم که سر گران داری <E>
<S1> مکن عتاب از اين بيش و جور بر دل ما <E>
<S2> مکن هر آن چه توانی که جای آن داری <E>
<S1> به اختيارت اگر صد هزار تير جفاست <E>
<S2> به قصد جان من خسته در کمان داری <E>
<S1> بکش جفای رقيبان مدام و جور حسود <E>
<S2> که سهل باشد اگر يار مهربان داری <E>
<S1> به وصل دوست گرت دست می‌دهد يک دم <E>
<S2> برو که هر چه مراد است در جهان داری <E>
<S1> چو گل به دامن از اين باغ می‌بری حافظ <E>
<S2> چه غم ز ناله و فرياد باغبان داری <E>
<S1> صبا تو نکهت آن زلف مشک بو داری <E>
<S2> به يادگار بمانی که بوی او داری <E>
<S1> دلم که گوهر اسرار حسن و عشق در اوست <E>
<S2> توان به دست تو دادن گرش نکو داری <E>
<S1> در آن شمايل مطبوع هيچ نتوان گفت <E>
<S2> جز اين قدر که رقيبان تندخو داری <E>
<S1> نوای بلبلت ای گل کجا پسند افتد <E>
<S2> که گوش و هوش به مرغان هرزه گو داری <E>
<S1> به جرعه تو سرم مست گشت نوشت باد <E>
<S2> خود از کدام خم است اين که در سبو داری <E>
<S1> به سرکشی خود ای سرو جويبار مناز <E>
<S2> که گر بدو رسی از شرم سر فروداری <E>
<S1> دم از ممالک خوبی چو آفتاب زدن <E>
<S2> تو را رسد که غلامان ماه رو داری <E>
<S1> قبای حسن فروشی تو را برازد و بس <E>
<S2> که همچو گل همه آيين رنگ و بو داری <E>
<S1> ز کنج صومعه حافظ مجوی گوهر عشق <E>
<S2> قدم برون نه اگر ميل جست و جو داری <E>
<S1> بيا با ما مورز اين کينه داری <E>
<S2> که حق صحبت ديرينه داری <E>
<S1> نصيحت گوش کن کاين در بسی به <E>
<S2> از آن گوهر که در گنجينه داری <E>
<S1> وليکن کی نمايی رخ به رندان <E>
<S2> تو کز خورشيد و مه آيينه داری <E>
<S1> بد رندان مگو ای شيخ و هش دار <E>
<S2> که با حکم خدايی کينه داری <E>
<S1> نمی‌ترسی ز آه آتشينم <E>
<S2> تو دانی خرقه پشمينه داری <E>
<S1> به فرياد خمار مفلسان رس <E>
<S2> خدا را گر می‌دوشينه داری <E>
<S1> نديدم خوشتر از شعر تو حافظ <E>
<S2> به قرآنی که اندر سينه داری <E>
<S1> ای که در کوی خرابات مقامی داری <E>
<S2> جم وقت خودی ار دست به جامی داری <E>
<S1> ای که با زلف و رخ يار گذاری شب و روز <E>
<S2> فرصتت باد که خوش صبحی و شامی داری <E>
<S1> ای صبا سوختگان بر سر ره منتظرند <E>
<S2> گر از آن يار سفرکرده پيامی داری <E>
<S1> خال سرسبز تو خوش دانه عيشيست ولی <E>
<S2> بر کنار چمنش وه که چه دامی داری <E>
<S1> بوی جان از لب خندان قدح می‌شنوم <E>
<S2> بشنو ای خواجه اگر زان که مشامی داری <E>
<S1> چون به هنگام وفا هيچ ثباتيت نبود <E>
<S2> می‌کنم شکر که بر جور دوامی داری <E>
<S1> نام نيک ار طلبد از تو غريبی چه شود <E>
<S2> تويی امروز در اين شهر که نامی داری <E>
<S1> بس دعای سحرت مونس جان خواهد بود <E>
<S2> تو که چون حافظ شبخيز غلامی داری <E>
<S1> ای که مهجوری عشاق روا می‌داری <E>
<S2> عاشقان را ز بر خويش جدا می‌داری <E>
<S1> تشنه باديه را هم به زلالی درياب <E>
<S2> به اميدی که در اين ره به خدا می‌داری <E>
<S1> دل ببردی و بحل کردمت ای جان ليکن <E>
<S2> به از اين دار نگاهش که مرا می‌داری <E>
<S1> ساغر ما که حريفان دگر می‌نوشند <E>
<S2> ما تحمل نکنيم ار تو روا می‌داری <E>
<S1> ای مگس حضرت سيمرغ نه جولانگه توست <E>
<S2> عرض خود می‌بری و زحمت ما می‌داری <E>
<S1> تو به تقصير خود افتادی از اين در محروم <E>
<S2> از که می‌نالی و فرياد چرا می‌داری <E>
<S1> حافظ از پادشهان پايه به خدمت طلبند <E>
<S2> سعی نابرده چه اميد عطا می‌داری <E>
<S1> روزگاريست که ما را نگران می‌داری <E>
<S2> مخلصان را نه به وضع دگران می‌داری <E>
<S1> گوشه چشم رضايی به منت باز نشد <E>
<S2> اين چنين عزت صاحب نظران می‌داری <E>
<S1> ساعد آن به که بپوشی تو چو از بهر نگار <E>
<S2> دست در خون دل پرهنران می‌داری <E>
<S1> نه گل از دست غمت رست و نه بلبل در باغ <E>
<S2> همه را نعره زنان جامه دران می‌داری <E>
<S1> ای که در دلق ملمع طلبی نقد حضور <E>
<S2> چشم سری عجب از بی‌خبران می‌داری <E>
<S1> چون تويی نرگس باغ نظر ای چشم و چراغ <E>
<S2> سر چرا بر من دلخسته گران می‌داری <E>
<S1> گوهر جام جم از کان جهانی دگر است <E>
<S2> تو تمنا ز گل کوزه گران می‌داری <E>
<S1> پدر تجربه ای دل تويی آخر ز چه روی <E>
<S2> طمع مهر و وفا زين پسران می‌داری <E>
<S1> کيسه سيم و زرت پاک ببايد پرداخت <E>
<S2> اين طمع‌ها که تو از سيمبران می‌داری <E>
<S1> گر چه رندی و خرابی گنه ماست ولی <E>
<S2> عاشقی گفت که تو بنده بر آن می‌داری <E>
<S1> مگذران روز سلامت به ملامت حافظ <E>
<S2> چه توقع ز جهان گذران می‌داری <E>
<S1> خوش کرد ياوری فلکت روز داوری <E>
<S2> تا شکر چون کنی و چه شکرانه آوری <E>
<S1> آن کس که اوفتاد خدايش گرفت دست <E>
<S2> گو بر تو باد تا غم افتادگان خوری <E>
<S1> در کوی عشق شوکت شاهی نمی‌خرند <E>
<S2> اقرار بندگی کن و اظهار چاکری <E>
<S1> ساقی به مژدگانی عيش از درم درآی <E>
<S2> تا يک دم از دلم غم دنيا به دربری <E>
<S1> در شاهراه جاه و بزرگی خطر بسيست <E>
<S2> آن به کز اين گريوه سبکبار بگذری <E>
<S1> سلطان و فکر لشکر و سودای تاج و گنج <E>
<S2> درويش و امن خاطر و کنج قلندری <E>
<S1> يک حرف صوفيانه بگويم اجازت است <E>
<S2> ای نور ديده صلح به از جنگ و داوری <E>
<S1> نيل مراد بر حسب فکر و همت است <E>
<S2> از شاه نذر خير و ز توفيق ياوری <E>
<S1> حافظ غبار فقر و قناعت ز رخ مشوی <E>
<S2> کاين خاک بهتر از عمل کيمياگری <E>
<S1> طفيل هستی عشقند آدمی و پری <E>
<S2> ارادتی بنما تا سعادتی ببری <E>
<S1> بکوش خواجه و از عشق بی‌نصيب مباش <E>
<S2> که بنده را نخرد کس به عيب بی‌هنری <E>
<S1> می صبوح و شکرخواب صبحدم تا چند <E>
<S2> به عذر نيم شبی کوش و گريه سحری <E>
<S1> تو خود چه لعبتی ای شهسوار شيرين کار <E>
<S2> که در برابر چشمی و غايب از نظری <E>
<S1> هزار جان مقدس بسوخت زين غيرت <E>
<S2> که هر صباح و مسا شمع مجلس دگری <E>
<S1> ز من به حضرت آصف که می‌برد پيغام <E>
<S2> که ياد گير دو مصرع ز من به نظم دری <E>
<S1> بيا که وضع جهان را چنان که من ديدم <E>
<S2> گر امتحان بکنی می خوری و غم نخوری <E>
<S1> کلاه سروريت کج مباد بر سر حسن <E>
<S2> که زيب بخت و سزاوار ملک و تاج سری <E>
<S1> به بوی زلف و رخت می‌روند و می‌آيند <E>
<S2> صبا به غاليه سايی و گل به جلوه گری <E>
<S1> چو مستعد نظر نيستی وصال مجوی <E>
<S2> که جام جم نکند سود وقت بی‌بصری <E>
<S1> دعای گوشه نشينان بلا بگرداند <E>
<S2> چرا به گوشه چشمی به ما نمی‌نگری <E>
<S1> بيا و سلطنت از ما بخر به مايه حسن <E>
<S2> و از اين معامله غافل مشو که حيف خوری <E>
<S1> طريق عشق طريقی عجب خطرناک است <E>
<S2> نعوذبالله اگر ره به مقصدی نبری <E>
<S1> به يمن همت حافظ اميد هست که باز <E>
<S2> اری اسامر ليلای ليله القمر <E>
<S1> ای که دايم به خويش مغروری <E>
<S2> گر تو را عشق نيست معذوری <E>
<S1> گرد ديوانگان عشق مگرد <E>
<S2> که به عقل عقيله مشهوری <E>
<S1> مستی عشق نيست در سر تو <E>
<S2> رو که تو مست آب انگوری <E>
<S1> روی زرد است و آه دردآلود <E>
<S2> عاشقان را دوای رنجوری <E>
<S1> بگذر از نام و ننگ خود حافظ <E>
<S2> ساغر می‌طلب که مخموری <E>
<S1> ز کوی يار می‌آيد نسيم باد نوروزی <E>
<S2> از اين باد ار مدد خواهی چراغ دل برافروزی <E>
<S1> چو گل گر خرده‌ای داری خدا را صرف عشرت کن <E>
<S2> که قارون را غلط‌ها داد سودای زراندوزی <E>
<S1> ز جام گل دگر بلبل چنان مست می لعل است <E>
<S2> که زد بر چرخ فيروزه صفير تخت فيروزی <E>
<S1> به صحرا رو که از دامن غبار غم بيفشانی <E>
<S2> به گلزار آی کز بلبل غزل گفتن بياموزی <E>
<S1> چو امکان خلود ای دل در اين فيروزه ايوان نيست <E>
<S2> مجال عيش فرصت دان به فيروزی و بهروزی <E>
<S1> طريق کام بخشی چيست ترک کام خود کردن <E>
<S2> کلاه سروری آن است کز اين ترک بردوزی <E>
<S1> سخن در پرده می‌گويم چو گل از غنچه بيرون آی <E>
<S2> که بيش از پنج روزی نيست حکم مير نوروزی <E>
<S1> ندانم نوحه قمری به طرف جويباران چيست <E>
<S2> مگر او نيز همچون من غمی دارد شبانروزی <E>
<S1> می‌ای دارم چو جان صافی و صوفی می‌کند عيبش <E>
<S2> خدايا هيچ عاقل را مبادا بخت بد روزی <E>
<S1> جدا شد يار شيرينت کنون تنها نشين ای شمع <E>
<S2> که حکم آسمان اين است اگر سازی و گر سوزی <E>
<S1> به عجب علم نتوان شد ز اسباب طرب محروم <E>
<S2> بيا ساقی که جاهل را هنيتر می‌رسد روزی <E>
<S1> می اندر مجلس آصف به نوروز جلالی نوش <E>
<S2> که بخشد جرعه جامت جهان را ساز نوروزی <E>
<S1> نه حافظ می‌کند تنها دعای خواجه تورانشاه <E>
<S2> ز مدح آصفی خواهد جهان عيدی و نوروزی <E>
<S1> جنابش پارسايان راست محراب دل و ديده <E>
<S2> جبينش صبح خيزان راست روز فتح و فيروزی <E>
<S1> عمر بگذشت به بی‌حاصلی و بوالهوسی <E>
<S2> ای پسر جام می‌ام ده که به پيری برسی <E>
<S1> چه شکرهاست در اين شهر که قانع شده‌اند <E>
<S2> شاهبازان طريقت به مقام مگسی <E>
<S1> دوش در خيل غلامان درش می‌رفتم <E>
<S2> گفت ای عاشق بيچاره تو باری چه کسی <E>
<S1> با دل خون شده چون نافه خوشش بايد بود <E>
<S2> هر که مشهور جهان گشت به مشکين نفسی <E>
<S1> لمع البرق من الطور و آنست به <E>
<S2> فلعلی لک آت بشهاب قبس <E>
<S1> کاروان رفت و تو در خواب و بيابان در پيش <E>
<S2> وه که بس بی‌خبر از غلغل چندين جرسی <E>
<S1> بال بگشا و صفير از شجر طوبی زن <E>
<S2> حيف باشد چو تو مرغی که اسير قفسی <E>
<S1> تا چو مجمر نفسی دامن جانان گيرم <E>
<S2> جان نهاديم بر آتش ز پی خوش نفسی <E>
<S1> چند پويد به هوای تو ز هر سو حافظ <E>
<S2> يسر الله طريقا بک يا ملتمسی <E>
<S1> نوبهار است در آن کوش که خوشدل باشی <E>
<S2> که بسی گل بدمد باز و تو در گل باشی <E>
<S1> من نگويم که کنون با که نشين و چه بنوش <E>
<S2> که تو خود دانی اگر زيرک و عاقل باشی <E>
<S1> چنگ در پرده همين می‌دهدت پند ولی <E>
<S2> وعظت آن گاه کند سود که قابل باشی <E>
<S1> در چمن هر ورقی دفتر حالی دگر است <E>
<S2> حيف باشد که ز کار همه غافل باشی <E>
<S1> نقد عمرت ببرد غصه دنيا به گزاف <E>
<S2> گر شب و روز در اين قصه مشکل باشی <E>
<S1> گر چه راهيست پر از بيم ز ما تا بر دوست <E>
<S2> رفتن آسان بود ار واقف منزل باشی <E>
<S1> حافظا گر مدد از بخت بلندت باشد <E>
<S2> صيد آن شاهد مطبوع شمايل باشی <E>
<S1> هزار جهد بکردم که يار من باشی <E>
<S2> مرادبخش دل بی‌قرار من باشی <E>
<S1> چراغ ديده شب زنده دار من گردی <E>
<S2> انيس خاطر اميدوار من باشی <E>
<S1> چو خسروان ملاحت به بندگان نازند <E>
<S2> تو در ميانه خداوندگار من باشی <E>
<S1> از آن عقيق که خونين دلم ز عشوه او <E>
<S2> اگر کنم گله‌ای غمگسار من باشی <E>
<S1> در آن چمن که بتان دست عاشقان گيرند <E>
<S2> گرت ز دست برآيد نگار من باشی <E>
<S1> شبی به کلبه احزان عاشقان آيی <E>
<S2> دمی انيس دل سوکوار من باشی <E>
<S1> شود غزاله خورشيد صيد لاغر من <E>
<S2> گر آهويی چو تو يک دم شکار من باشی <E>
<S1> سه بوسه کز دو لبت کرده‌ای وظيفه من <E>
<S2> اگر ادا نکنی قرض دار من باشی <E>
<S1> من اين مراد ببينم به خود که نيم شبی <E>
<S2> به جای اشک روان در کنار من باشی <E>
<S1> من ار چه حافظ شهرم جوی نمی‌ارزم <E>
<S2> مگر تو از کرم خويش يار من باشی <E>
<S1> ای دل آن دم که خراب از می گلگون باشی <E>
<S2> بی زر و گنج به صد حشمت قارون باشی <E>
<S1> در مقامی که صدارت به فقيران بخشند <E>
<S2> چشم دارم که به جاه از همه افزون باشی <E>
<S1> در ره منزل ليلی که خطرهاست در آن <E>
<S2> شرط اول قدم آن است که مجنون باشی <E>
<S1> نقطه عشق نمودم به تو هان سهو مکن <E>
<S2> ور نه چون بنگری از دايره بيرون باشی <E>
<S1> کاروان رفت و تو در خواب و بيابان در پيش <E>
<S2> کی روی ره ز که پرسی چه کنی چون باشی <E>
<S1> تاج شاهی طلبی گوهر ذاتی بنمای <E>
<S2> ور خود از تخمه جمشيد و فريدون باشی <E>
<S1> ساغری نوش کن و جرعه بر افلاک فشان <E>
<S2> چند و چند از غم ايام جگرخون باشی <E>
<S1> حافظ از فقر مکن ناله که گر شعر اين است <E>
<S2> هيچ خوشدل نپسندد که تو محزون باشی <E>
<S1> زين خوش رقم که بر گل رخسار می‌کشی <E>
<S2> خط بر صحيفه گل و گلزار می‌کشی <E>
<S1> اشک حرم نشين نهانخانه مرا <E>
<S2> زان سوی هفت پرده به بازار می‌کشی <E>
<S1> کاهل روی چو باد صبا را به بوی زلف <E>
<S2> هر دم به قيد سلسله در کار می‌کشی <E>
<S1> هر دم به ياد آن لب ميگون و چشم مست <E>
<S2> از خلوتم به خانه خمار می‌کشی <E>
<S1> گفتی سر تو بسته فتراک ما شود <E>
<S2> سهل است اگر تو زحمت اين بار می‌کشی <E>
<S1> با چشم و ابروی تو چه تدبير دل کنم <E>
<S2> وه زين کمان که بر من بيمار می‌کشی <E>
<S1> بازآ که چشم بد ز رخت دفع می‌کند <E>
<S2> ای تازه گل که دامن از اين خار می‌کشی <E>
<S1> حافظ دگر چه می‌طلبی از نعيم دهر <E>
<S2> می می‌خوری و طره دلدار می‌کشی <E>
<S1> سليمی منذ حلت بالعراق <E>
<S2> الاقی من نواها ما الاقی <E>
<S1> الا ای ساروان منزل دوست <E>
<S2> الی رکبانکم طال اشتياقی <E>
<S1> خرد در زنده رود انداز و می نوش <E>
<S2> به گلبانگ جوانان عراقی <E>
<S1> ربيع العمر فی مرعی حماکم <E>
<S2> حماک الله يا عهد التلاقی <E>
<S1> بيا ساقی بده رطل گرانم <E>
<S2> سقاک الله من کاس دهاق <E>
<S1> جوانی باز می‌آرد به يادم <E>
<S2> سماع چنگ و دست افشان ساقی <E>
<S1> می باقی بده تا مست و خوشدل <E>
<S2> به ياران برفشانم عمر باقی <E>
<S1> درونم خون شد از ناديدن دوست <E>
<S2> الا تعسا لايام الفراق <E>
<S1> دموعی بعدکم لا تحقروها <E>
<S2> فکم بحر عميق من سواقی <E>
<S1> دمی با نيکخواهان متفق باش <E>
<S2> غنيمت دان امور اتفاقی <E>
<S1> بساز ای مطرب خوشخوان خوشگو <E>
<S2> به شعر فارسی صوت عراقی <E>
<S1> عروسی بس خوشی ای دختر رز <E>
<S2> ولی گه گه سزاوار طلاقی <E>
<S1> مسيحای مجرد را برازد <E>
<S2> که با خورشيد سازد هم وثاقی <E>
<S1> وصال دوستان روزی ما نيست <E>
<S2> بخوان حافظ غزل‌های فراقی <E>
<S1> کتبت قصه شوقی و مدمعی باکی <E>
<S2> بيا که بی تو به جان آمدم ز غمناکی <E>
<S1> بسا که گفته‌ام از شوق با دو ديده خود <E>
<S2> ايا منازل سلمی فاين سلماک <E>
<S1> عجيب واقعه‌ای و غريب حادثه‌ای <E>
<S2> انا اصطبرت قتيلا و قاتلی شاکی <E>
<S1> که را رسد که کند عيب دامن پاکت <E>
<S2> که همچو قطره که بر برگ گل چکد پاکی <E>
<S1> ز خاک پای تو داد آب روی لاله و گل <E>
<S2> چو کلک صنع رقم زد به آبی و خاکی <E>
<S1> صبا عبيرفشان گشت ساقيا برخيز <E>
<S2> و هات شمسه کرم مطيب زاکی <E>
<S1> دع التکاسل تغنم فقد جری مثل <E>
<S2> که زاد راهروان چستی است و چالاکی <E>
<S1> اثر نماند ز من بی شمايلت آری <E>
<S2> اری مثر محيای من محياک <E>
<S1> ز وصف حسن تو حافظ چگونه نطق زند <E>
<S2> که همچو صنع خدايی ورای ادراکی <E>
<S1> يا مبسما يحاکی درجا من اللالی <E>
<S2> يا رب چه درخور آمد گردش خط هلالی <E>
<S1> حالی خيال وصلت خوش می‌دهد فريبم <E>
<S2> تا خود چه نقش بازد اين صورت خيالی <E>
<S1> می ده که گر چه گشتم نامه سياه عالم <E>
<S2> نوميد کی توان بود از لطف لايزالی <E>
<S1> ساقی بيار جامی و از خلوتم برون کش <E>
<S2> تا در به در بگردم قلاش و لاابالی <E>
<S1> از چار چيز مگذر گر عاقلی و زيرک <E>
<S2> امن و شراب بی‌غش معشوق و جای خالی <E>
<S1> چون نيست نقش دوران در هيچ حال ثابت <E>
<S2> حافظ مکن شکايت تا می خوريم حالی <E>
<S1> صافيست جام خاطر در دور آصف عهد <E>
<S2> قم فاسقنی رحيقا اصفی من الزلال <E>
<S1> الملک قد تباهی من جده و جده <E>
<S2> يا رب که جاودان باد اين قدر و اين معالی <E>
<S1> مسندفروز دولت کان شکوه و شوکت <E>
<S2> برهان ملک و ملت بونصر بوالمعالی <E>
<S1> سلام الله ما کر الليالی <E>
<S2> و جاوبت المثانی و المثالی <E>
<S1> علی وادی الاراک و من عليها <E>
<S2> و دار باللوی فوق الرمال <E>
<S1> دعاگوی غريبان جهانم <E>
<S2> و ادعو بالتواتر و التوالی <E>
<S1> به هر منزل که رو آرد خدا را <E>
<S2> نگه دارش به لطف لايزالی <E>
<S1> منال ای دل که در زنجير زلفش <E>
<S2> همه جمعيت است آشفته حالی <E>
<S1> ز خطت صد جمال ديگر افزود <E>
<S2> که عمرت باد صد سال جلالی <E>
<S1> تو می‌بايد که باشی ور نه سهل است <E>
<S2> زيان مايه جاهی و مالی <E>
<S1> بر آن نقاش قدرت آفرين باد <E>
<S2> که گرد مه کشد خط هلالی <E>
<S1> فحبک راحتی فی کل حين <E>
<S2> و ذکرک مونسی فی کل حال <E>
<S1> سويدای دل من تا قيامت <E>
<S2> مباد از شوق و سودای تو خالی <E>
<S1> کجا يابم وصال چون تو شاهی <E>
<S2> من بدنام رند لاابالی <E>
<S1> خدا داند که حافظ را غرض چيست <E>
<S2> و علم الله حسبی من سالی <E>
<S1> بگرفت کار حسنت چون عشق من کمالی <E>
<S2> خوش باش زان که نبود اين هر دو را زوالی <E>
<S1> در وهم می‌نگنجد کاندر تصور عقل <E>
<S2> آيد به هيچ معنی زين خوبتر مثالی <E>
<S1> شد حظ عمر حاصل گر زان که با تو ما را <E>
<S2> هرگز به عمر روزی روزی شود وصالی <E>
<S1> آن دم که با تو باشم يک سال هست روزی <E>
<S2> وان دم که بی تو باشم يک لحظه هست سالی <E>
<S1> چون من خيال رويت جانا به خواب بينم <E>
<S2> کز خواب می‌نبيند چشمم بجز خيالی <E>
<S1> رحم آر بر دل من کز مهر روی خوبت <E>
<S2> شد شخص ناتوانم باريک چون هلالی <E>
<S1> حافظ مکن شکايت گر وصل دوست خواهی <E>
<S2> زين بيشتر ببايد بر هجرت احتمالی <E>
<S1> رفتم به باغ صبحدمی تا چنم گلی <E>
<S2> آمد به گوش ناگهم آواز بلبلی <E>
<S1> مسکين چو من به عشق گلی گشته مبتلا <E>
<S2> و اندر چمن فکنده ز فرياد غلغلی <E>
<S1> می‌گشتم اندر آن چمن و باغ دم به دم <E>
<S2> می‌کردم اندر آن گل و بلبل تاملی <E>
<S1> گل يار حسن گشته و بلبل قرين عشق <E>
<S2> آن را تفضلی نه و اين را تبدلی <E>
<S1> چون کرد در دلم اثر آواز عندليب <E>
<S2> گشتم چنان که هيچ نماندم تحملی <E>
<S1> بس گل شکفته می‌شود اين باغ را ولی <E>
<S2> کس بی بلای خار نچيده‌ست از او گلی <E>
<S1> حافظ مدار اميد فرج از مدار چرخ <E>
<S2> دارد هزار عيب و ندارد تفضلی <E>
<S1> اين خرقه که من دارم در رهن شراب اولی <E>
<S2> وين دفتر بی‌معنی غرق می ناب اولی <E>
<S1> چون عمر تبه کردم چندان که نگه کردم <E>
<S2> در کنج خراباتی افتاده خراب اولی <E>
<S1> چون مصلحت انديشی دور است ز درويشی <E>
<S2> هم سينه پر از آتش هم ديده پرآب اولی <E>
<S1> من حالت زاهد را با خلق نخواهم گفت <E>
<S2> اين قصه اگر گويم با چنگ و رباب اولی <E>
<S1> تا بی سر و پا باشد اوضاع فلک زين دست <E>
<S2> در سر هوس ساقی در دست شراب اولی <E>
<S1> از همچو تو دلداری دل برنکنم آری <E>
<S2> چون تاب کشم باری زان زلف به تاب اولی <E>
<S1> چون پير شدی حافظ از ميکده بيرون آی <E>
<S2> رندی و هوسناکی در عهد شباب اولی <E>
<S1> زان می عشق کز او پخته شود هر خامی <E>
<S2> گر چه ماه رمضان است بياور جامی <E>
<S1> روزها رفت که دست من مسکين نگرفت <E>
<S2> زلف شمشادقدی ساعد سيم اندامی <E>
<S1> روزه هر چند که مهمان عزيز است ای دل <E>
<S2> صحبتش موهبتی دان و شدن انعامی <E>
<S1> مرغ زيرک به در خانقه اکنون نپرد <E>
<S2> که نهاده‌ست به هر مجلس وعظی دامی <E>
<S1> گله از زاهد بدخو نکنم رسم اين است <E>
<S2> که چو صبحی بدمد در پی اش افتد شامی <E>
<S1> يار من چون بخرامد به تماشای چمن <E>
<S2> برسانش ز من ای پيک صبا پيغامی <E>
<S1> آن حريفی که شب و روز می صاف کشد <E>
<S2> بود آيا که کند ياد ز دردآشامی <E>
<S1> حافظا گر ندهد داد دلت آصف عهد <E>
<S2> کام دشوار به دست آوری از خودکامی <E>
<S1> که برد به نزد شاهان ز من گدا پيامی <E>
<S2> که به کوی می فروشان دو هزار جم به جامی <E>
<S1> شده‌ام خراب و بدنام و هنوز اميدوارم <E>
<S2> که به همت عزيزان برسم به نيک نامی <E>
<S1> تو که کيميافروشی نظری به قلب ما کن <E>
<S2> که بضاعتی نداريم و فکنده‌ايم دامی <E>
<S1> عجب از وفای جانان که عنايتی نفرمود <E>
<S2> نه به نامه پيامی نه به خامه سلامی <E>
<S1> اگر اين شراب خام است اگر آن حريف پخته <E>
<S2> به هزار بار بهتر ز هزار پخته خامی <E>
<S1> ز رهم ميفکن ای شيخ به دانه‌های تسبيح <E>
<S2> که چو مرغ زيرک افتد نفتد به هيچ دامی <E>
<S1> سر خدمت تو دارم بخرم به لطف و مفروش <E>
<S2> که چو بنده کمتر افتد به مبارکی غلامی <E>
<S1> به کجا برم شکايت به که گويم اين حکايت <E>
<S2> که لبت حيات ما بود و نداشتی دوامی <E>
<S1> بگشای تير مژگان و بريز خون حافظ <E>
<S2> که چنان کشنده‌ای را نکند کس انتقامی <E>
<S1> انت رواح رند الحمی و زاد غرامی <E>
<S2> فدای خاک در دوست باد جان گرامی <E>
<S1> پيام دوست شنيدن سعادت است و سلامت <E>
<S2> من المبلغ عنی الی سعاد سلامی <E>
<S1> بيا به شام غريبان و آب ديده من بين <E>
<S2> به سان باده صافی در آبگينه شامی <E>
<S1> اذا تغرد عن ذی الاراک طار خير <E>
<S2> فلا تفرد عن روضها انين حمامی <E>
<S1> بسی نماند که روز فراق يار سر آيد <E>
<S2> رايت من هضبات الحمی قباب خيام <E>
<S1> خوشا دمی که درآيی و گويمت به سلامت <E>
<S2> قدمت خير قدوم نزلت خير مقام <E>
<S1> بعدت منک و قد صرت ذابا کهلال <E>
<S2> اگر چه روی چو ماهت نديده‌ام به تمامی <E>
<S1> و ان دعيت بخلد و صرت ناقض عهد <E>
<S2> فما تطيب نفسی و ما استطاب منامی <E>
<S1> اميد هست که زودت به بخت نيک ببينم <E>
<S2> تو شاد گشته به فرماندهی و من به غلامی <E>
<S1> چو سلک در خوشاب است شعر نغز تو حافظ <E>
<S2> که گاه لطف سبق می‌برد ز نظم نظامی <E>
<S1> سينه مالامال درد است ای دريغا مرهمی <E>
<S2> دل ز تنهايی به جان آمد خدا را همدمی <E>
<S1> چشم آسايش که دارد از سپهر تيزرو <E>
<S2> ساقيا جامی به من ده تا بياسايم دمی <E>
<S1> زيرکی را گفتم اين احوال بين خنديد و گفت <E>
<S2> صعب روزی بوالعجب کاری پريشان عالمی <E>
<S1> سوختم در چاه صبر از بهر آن شمع چگل <E>
<S2> شاه ترکان فارغ است از حال ما کو رستمی <E>
<S1> در طريق عشقبازی امن و آسايش بلاست <E>
<S2> ريش باد آن دل که با درد تو خواهد مرهمی <E>
<S1> اهل کام و ناز را در کوی رندی راه نيست <E>
<S2> ره روی بايد جهان سوزی نه خامی بی‌غمی <E>
<S1> آدمی در عالم خاکی نمی‌آيد به دست <E>
<S2> عالمی ديگر ببايد ساخت و از نو آدمی <E>
<S1> خيز تا خاطر بدان ترک سمرقندی دهيم <E>
<S2> کز نسيمش بوی جوی موليان آيد همی <E>
<S1> گريه حافظ چه سنجد پيش استغنای عشق <E>
<S2> کاندر اين دريا نمايد هفت دريا شبنمی <E>
<S1> ز دلبرم که رساند نوازش قلمی <E>
<S2> کجاست پيک صبا گر همی‌کند کرمی <E>
<S1> قياس کردم و تدبير عقل در ره عشق <E>
<S2> چو شبنمی است که بر بحر می‌کشد رقمی <E>
<S1> بيا که خرقه من گر چه رهن ميکده‌هاست <E>
<S2> ز مال وقف نبينی به نام من درمی <E>
<S1> حديث چون و چرا درد سر دهد ای دل <E>
<S2> پياله گير و بياسا ز عمر خويش دمی <E>
<S1> طبيب راه نشين درد عشق نشناسد <E>
<S2> برو به دست کن ای مرده دل مسيح دمی <E>
<S1> دلم گرفت ز سالوس و طبل زير گليم <E>
<S2> به آن که بر در ميخانه برکشم علمی <E>
<S1> بيا که وقت شناسان دو کون بفروشند <E>
<S2> به يک پياله می صاف و صحبت صنمی <E>
<S1> دوام عيش و تنعم نه شيوه عشق است <E>
<S2> اگر معاشر مايی بنوش نيش غمی <E>
<S1> نمی‌کنم گله‌ای ليک ابر رحمت دوست <E>
<S2> به کشته زار جگرتشنگان نداد نمی <E>
<S1> چرا به يک نی قندش نمی‌خرند آن کس <E>
<S2> که کرد صد شکرافشانی از نی قلمی <E>
<S1> سزای قدر تو شاها به دست حافظ نيست <E>
<S2> جز از دعای شبی و نياز صبحدمی <E>
<S1> احمد الله علی معدله السلطان <E>
<S2> احمد شيخ اويس حسن ايلخانی <E>
<S1> خان بن خان و شهنشاه شهنشاه نژاد <E>
<S2> آن که می‌زيبد اگر جان جهانش خوانی <E>
<S1> ديده ناديده به اقبال تو ايمان آورد <E>
<S2> مرحبا ای به چنين لطف خدا ارزانی <E>
<S1> ماه اگر بی تو برآيد به دو نيمش بزنند <E>
<S2> دولت احمدی و معجزه سبحانی <E>
<S1> جلوه بخت تو دل می‌برد از شاه و گدا <E>
<S2> چشم بد دور که هم جانی و هم جانانی <E>
<S1> برشکن کاکل ترکانه که در طالع توست <E>
<S2> بخشش و کوشش خاقانی و چنگزخانی <E>
<S1> گر چه دوريم به ياد تو قدح می‌گيريم <E>
<S2> بعد منزل نبود در سفر روحانی <E>
<S1> از گل پارسيم غنچه عيشی نشکفت <E>
<S2> حبذا دجله بغداد و می ريحانی <E>
<S1> سر عاشق که نه خاک در معشوق بود <E>
<S2> کی خلاصش بود از محنت سرگردانی <E>
<S1> ای نسيم سحری خاک در يار بيار <E>
<S2> که کند حافظ از او ديده دل نورانی <E>
<S1> وقت را غنيمت دان آن قدر که بتوانی <E>
<S2> حاصل از حيات ای جان اين دم است تا دانی <E>
<S1> کام بخشی گردون عمر در عوض دارد <E>
<S2> جهد کن که از دولت داد عيش بستانی <E>
<S1> باغبان چو من زين جا بگذرم حرامت باد <E>
<S2> گر به جای من سروی غير دوست بنشانی <E>
<S1> زاهد پشيمان را ذوق باده خواهد کشت <E>
<S2> عاقلا مکن کاری کورد پشيمانی <E>
<S1> محتسب نمی‌داند اين قدر که صوفی را <E>
<S2> جنس خانگی باشد همچو لعل رمانی <E>
<S1> با دعای شبخيزان ای شکردهان مستيز <E>
<S2> در پناه يک اسم است خاتم سليمانی <E>
<S1> پند عاشقان بشنو و از در طرب بازآ <E>
<S2> کاين همه نمی‌ارزد شغل عالم فانی <E>
<S1> يوسف عزيزم رفت ای برادران رحمی <E>
<S2> کز غمش عجب بينم حال پير کنعانی <E>
<S1> پيش زاهد از رندی دم مزن که نتوان گفت <E>
<S2> با طبيب نامحرم حال درد پنهانی <E>
<S1> می‌روی و مژگانت خون خلق می‌ريزد <E>
<S2> تيز می‌روی جانا ترسمت فرومانی <E>
<S1> دل ز ناوک چشمت گوش داشتم ليکن <E>
<S2> ابروی کماندارت می‌برد به پيشانی <E>
<S1> جمع کن به احسانی حافظ پريشان را <E>
<S2> ای شکنج گيسويت مجمع پريشانی <E>
<S1> گر تو فارغی از ما ای نگار سنگين دل <E>
<S2> حال خود بخواهم گفت پيش آصف ثانی <E>
<S1> هواخواه توام جانا و می‌دانم که می‌دانی <E>
<S2> که هم ناديده می‌بينی و هم ننوشته می‌خوانی <E>
<S1> ملامتگو چه دريابد ميان عاشق و معشوق <E>
<S2> نبيند چشم نابينا خصوص اسرار پنهانی <E>
<S1> بيفشان زلف و صوفی را به پابازی و رقص آور <E>
<S2> که از هر رقعه دلقش هزاران بت بيفشانی <E>
<S1> گشاد کار مشتاقان در آن ابروی دلبند است <E>
<S2> خدا را يک نفس بنشين گره بگشا ز پيشانی <E>
<S1> ملک در سجده آدم زمين بوس تو نيت کرد <E>
<S2> که در حسن تو لطفی ديد بيش از حد انسانی <E>
<S1> چراغ افروز چشم ما نسيم زلف جانان است <E>
<S2> مباد اين جمع را يا رب غم از باد پريشانی <E>
<S1> دريغا عيش شبگيری که در خواب سحر بگذشت <E>
<S2> ندانی قدر وقت ای دل مگر وقتی که درمانی <E>
<S1> ملول از همرهان بودن طريق کاردانی نيست <E>
<S2> بکش دشواری منزل به ياد عهد آسانی <E>
<S1> خيال چنبر زلفش فريبت می‌دهد حافظ <E>
<S2> نگر تا حلقه اقبال ناممکن نجنبانی <E>
<S1> گفتند خلايق که تويی يوسف ثانی <E>
<S2> چون نيک بديدم به حقيقت به از آنی <E>
<S1> شيرينتر از آنی به شکرخنده که گويم <E>
<S2> ای خسرو خوبان که تو شيرين زمانی <E>
<S1> تشبيه دهانت نتوان کرد به غنچه <E>
<S2> هرگز نبود غنچه بدين تنگ دهانی <E>
<S1> صد بار بگفتی که دهم زان دهنت کام <E>
<S2> چون سوسن آزاده چرا جمله زبانی <E>
<S1> گويی بدهم کامت و جانت بستانم <E>
<S2> ترسم ندهی کامم و جانم بستانی <E>
<S1> چشم تو خدنگ از سپر جان گذراند <E>
<S2> بيمار که ديده‌ست بدين سخت کمانی <E>
<S1> چون اشک بيندازيش از ديده مردم <E>
<S2> آن را که دمی از نظر خويش برانی <E>
<S1> نسيم صبح سعادت بدان نشان که تو دانی <E>
<S2> گذر به کوی فلان کن در آن زمان که تو دانی <E>
<S1> تو پيک خلوت رازی و ديده بر سر راهت <E>
<S2> به مردمی نه به فرمان چنان بران که تو دانی <E>
<S1> بگو که جان عزيزم ز دست رفت خدا را <E>
<S2> ز لعل روح فزايش ببخش آن که تو دانی <E>
<S1> من اين حروف نوشتم چنان که غير ندانست <E>
<S2> تو هم ز روی کرامت چنان بخوان که تو دانی <E>
<S1> خيال تيغ تو با ما حديث تشنه و آب است <E>
<S2> اسير خويش گرفتی بکش چنان که تو دانی <E>
<S1> اميد در کمر زرکشت چگونه ببندم <E>
<S2> دقيقه‌ايست نگارا در آن ميان که تو دانی <E>
<S1> يکيست ترکی و تازی در اين معامله حافظ <E>
<S2> حديث عشق بيان کن بدان زبان که تو دانی <E>
<S1> دو يار زيرک و از باده کهن دومنی <E>
<S2> فراغتی و کتابی و گوشه چمنی <E>
<S1> من اين مقام به دنيا و آخرت ندهم <E>
<S2> اگر چه در پی ام افتند هر دم انجمنی <E>
<S1> هر آن که کنج قناعت به گنج دنيا داد <E>
<S2> فروخت يوسف مصری به کمترين ثمنی <E>
<S1> بيا که رونق اين کارخانه کم نشود <E>
<S2> به زهد همچو تويی يا به فسق همچو منی <E>
<S1> ز تندباد حوادث نمی‌توان ديدن <E>
<S2> در اين چمن که گلی بوده است يا سمنی <E>
<S1> ببين در آينه جام نقش بندی غيب <E>
<S2> که کس به ياد ندارد چنين عجب زمنی <E>
<S1> از اين سموم که بر طرف بوستان بگذشت <E>
<S2> عجب که بوی گلی هست و رنگ نسترنی <E>
<S1> به صبر کوش تو ای دل که حق رها نکند <E>
<S2> چنين عزيز نگينی به دست اهرمنی <E>
<S1> مزاج دهر تبه شد در اين بلا حافظ <E>
<S2> کجاست فکر حکيمی و رای برهمنی <E>
<S1> نوش کن جام شراب يک منی <E>
<S2> تا بدان بيخ غم از دل برکنی <E>
<S1> دل گشاده دار چون جام شراب <E>
<S2> سر گرفته چند چون خم دنی <E>
<S1> چون ز جام بيخودی رطلی کشی <E>
<S2> کم زنی از خويشتن لاف منی <E>
<S1> سنگسان شو در قدم نی همچو آب <E>
<S2> جمله رنگ آميزی و تردامنی <E>
<S1> دل به می دربند تا مردانه وار <E>
<S2> گردن سالوس و تقوا بشکنی <E>
<S1> خيز و جهدی کن چو حافظ تا مگر <E>
<S2> خويشتن در پای معشوق افکنی <E>
<S1> صبح است و ژاله می‌چکد از ابر بهمنی <E>
<S2> برگ صبوح ساز و بده جام يک منی <E>
<S1> در بحر مايی و منی افتاده‌ام بيار <E>
<S2> می تا خلاص بخشدم از مايی و منی <E>
<S1> خون پياله خور که حلال است خون او <E>
<S2> در کار يار باش که کاريست کردنی <E>
<S1> ساقی به دست باش که غم در کمين ماست <E>
<S2> مطرب نگاه دار همين ره که می‌زنی <E>
<S1> می ده که سر به گوش من آورد چنگ و گفت <E>
<S2> خوش بگذران و بشنو از اين پير منحنی <E>
<S1> ساقی به بی‌نيازی رندان که می بده <E>
<S2> تا بشنوی ز صوت مغنی هوالغنی <E>
<S1> ای که در کشتن ما هيچ مدارا نکنی <E>
<S2> سود و سرمايه بسوزی و محابا نکنی <E>
<S1> دردمندان بلا زهر هلاهل دارند <E>
<S2> قصد اين قوم خطا باشد هان تا نکنی <E>
<S1> رنج ما را که توان برد به يک گوشه چشم <E>
<S2> شرط انصاف نباشد که مداوا نکنی <E>
<S1> ديده ما چو به اميد تو درياست چرا <E>
<S2> به تفرج گذری بر لب دريا نکنی <E>
<S1> نقل هر جور که از خلق کريمت کردند <E>
<S2> قول صاحب غرضان است تو آن‌ها نکنی <E>
<S1> بر تو گر جلوه کند شاهد ما ای زاهد <E>
<S2> از خدا جز می و معشوق تمنا نکنی <E>
<S1> حافظا سجده به ابروی چو محرابش بر <E>
<S2> که دعايی ز سر صدق جز آن جا نکنی <E>
<S1> بشنو اين نکته که خود را ز غم آزاده کنی <E>
<S2> خون خوری گر طلب روزی ننهاده کنی <E>
<S1> آخرالامر گل کوزه گران خواهی شد <E>
<S2> حاليا فکر سبو کن که پر از باده کنی <E>
<S1> گر از آن آدميانی که بهشتت هوس است <E>
<S2> عيش با آدمی ای چند پری زاده کنی <E>
<S1> تکيه بر جای بزرگان نتوان زد به گزاف <E>
<S2> مگر اسباب بزرگی همه آماده کنی <E>
<S1> اجرها باشدت ای خسرو شيرين دهنان <E>
<S2> گر نگاهی سوی فرهاد دل افتاده کنی <E>
<S1> خاطرت کی رقم فيض پذيرد هيهات <E>
<S2> مگر از نقش پراگنده ورق ساده کنی <E>
<S1> کار خود گر به کرم بازگذاری حافظ <E>
<S2> ای بسا عيش که با بخت خداداده کنی <E>
<S1> ای صبا بندگی خواجه جلال الدين کن <E>
<S2> که جهان پرسمن و سوسن آزاده کنی <E>
<S1> ای دل به کوی عشق گذاری نمی‌کنی <E>
<S2> اسباب جمع داری و کاری نمی‌کنی <E>
<S1> چوگان حکم در کف و گويی نمی‌زنی <E>
<S2> باز ظفر به دست و شکاری نمی‌کنی <E>
<S1> اين خون که موج می‌زند اندر جگر تو را <E>
<S2> در کار رنگ و بوی نگاری نمی‌کنی <E>
<S1> مشکين از آن نشد دم خلقت که چون صبا <E>
<S2> بر خاک کوی دوست گذاری نمی‌کنی <E>
<S1> ترسم کز اين چمن نبری آستين گل <E>
<S2> کز گلشنش تحمل خاری نمی‌کنی <E>
<S1> در آستين جان تو صد نافه مدرج است <E>
<S2> وان را فدای طره ياری نمی‌کنی <E>
<S1> ساغر لطيف و دلکش و می افکنی به خاک <E>
<S2> و انديشه از بلای خماری نمی‌کنی <E>
<S1> حافظ برو که بندگی پادشاه وقت <E>
<S2> گر جمله می‌کنند تو باری نمی‌کنی <E>
<S1> سحرگه ره روی در سرزمينی <E>
<S2> همی‌گفت اين معما با قرينی <E>
<S1> که ای صوفی شراب آن گه شود صاف <E>
<S2> که در شيشه برآرد اربعينی <E>
<S1> خدا زان خرقه بيزار است صد بار <E>
<S2> که صد بت باشدش در آستينی <E>
<S1> مروت گر چه نامی بی‌نشان است <E>
<S2> نيازی عرضه کن بر نازنينی <E>
<S1> ثوابت باشد ای دارای خرمن <E>
<S2> اگر رحمی کنی بر خوشه چينی <E>
<S1> نمی‌بينم نشاط عيش در کس <E>
<S2> نه درمان دلی نه درد دينی <E>
<S1> درون‌ها تيره شد باشد که از غيب <E>
<S2> چراغی برکند خلوت نشينی <E>
<S1> گر انگشت سليمانی نباشد <E>
<S2> چه خاصيت دهد نقش نگينی <E>
<S1> اگر چه رسم خوبان تندخوييست <E>
<S2> چه باشد گر بسازد با غمينی <E>
<S1> ره ميخانه بنما تا بپرسم <E>
<S2> مال خويش را از پيش بينی <E>
<S1> نه حافظ را حضور درس خلوت <E>
<S2> نه دانشمند را علم اليقينی <E>
<S1> تو مگر بر لب آبی به هوس بنشينی <E>
<S2> ور نه هر فتنه که بينی همه از خود بينی <E>
<S1> به خدايی که تويی بنده بگزيده او <E>
<S2> که بر اين چاکر ديرينه کسی نگزينی <E>
<S1> گر امانت به سلامت ببرم باکی نيست <E>
<S2> بی دلی سهل بود گر نبود بی‌دينی <E>
<S1> ادب و شرم تو را خسرو مه رويان کرد <E>
<S2> آفرين بر تو که شايسته صد چندينی <E>
<S1> عجب از لطف تو ای گل که نشستی با خار <E>
<S2> ظاهرا مصلحت وقت در آن می‌بينی <E>
<S1> صبر بر جور رقيبت چه کنم گر نکنم <E>
<S2> عاشقان را نبود چاره بجز مسکينی <E>
<S1> باد صبحی به هوايت ز گلستان برخاست <E>
<S2> که تو خوشتر ز گل و تازه‌تر از نسرينی <E>
<S1> شيشه بازی سرشکم نگری از چپ و راست <E>
<S2> گر بر اين منظر بينش نفسی بنشينی <E>
<S1> سخنی بی‌غرض از بنده مخلص بشنو <E>
<S2> ای که منظور بزرگان حقيقت بينی <E>
<S1> نازنينی چو تو پاکيزه دل و پاک نهاد <E>
<S2> بهتر آن است که با مردم بد ننشينی <E>
<S1> سيل اين اشک روان صبر و دل حافظ برد <E>
<S2> بلغ الطاقه يا مقله عينی بينی <E>
<S1> تو بدين نازکی و سرکشی ای شمع چگل <E>
<S2> لايق بندگی خواجه جلال الدينی <E>
<S1> ساقيا سايه ابر است و بهار و لب جوی <E>
<S2> من نگويم چه کن ار اهل دلی خود تو بگوی <E>
<S1> بوی يک رنگی از اين نقش نمی‌آيد خيز <E>
<S2> دلق آلوده صوفی به می ناب بشوی <E>
<S1> سفله طبع است جهان بر کرمش تکيه مکن <E>
<S2> ای جهان ديده ثبات قدم از سفله مجوی <E>
<S1> دو نصيحت کنمت بشنو و صد گنج ببر <E>
<S2> از در عيش درآ و به ره عيب مپوی <E>
<S1> شکر آن را که دگربار رسيدی به بهار <E>
<S2> بيخ نيکی بنشان و ره تحقيق بجوی <E>
<S1> روی جانان طلبی آينه را قابل ساز <E>
<S2> ور نه هرگز گل و نسرين ندمد ز آهن و روی <E>
<S1> گوش بگشای که بلبل به فغان می‌گويد <E>
<S2> خواجه تقصير مفرما گل توفيق ببوی <E>
<S1> گفتی از حافظ ما بوی ريا می‌آيد <E>
<S2> آفرين بر نفست باد که خوش بردی بوی <E>
<S1> بلبل ز شاخ سرو به گلبانگ پهلوی <E>
<S2> می‌خواند دوش درس مقامات معنوی <E>
<S1> يعنی بيا که آتش موسی نمود گل <E>
<S2> تا از درخت نکته توحيد بشنوی <E>
<S1> مرغان باغ قافيه سنجند و بذله گوی <E>
<S2> تا خواجه می خورد به غزل‌های پهلوی <E>
<S1> جمشيد جز حکايت جام از جهان نبرد <E>
<S2> زنهار دل مبند بر اسباب دنيوی <E>
<S1> اين قصه عجب شنو از بخت واژگون <E>
<S2> ما را بکشت يار به انفاس عيسوی <E>
<S1> خوش وقت بوريا و گدايی و خواب امن <E>
<S2> کاين عيش نيست درخور اورنگ خسروی <E>
<S1> چشمت به غمزه خانه مردم خراب کرد <E>
<S2> مخموريت مباد که خوش مست می‌روی <E>
<S1> دهقان سالخورده چه خوش گفت با پسر <E>
<S2> کای نور چشم من بجز از کشته ندروی <E>
<S1> ساقی مگر وظيفه حافظ زياده داد <E>
<S2> کشفته گشت طره دستار مولوی <E>
<S1> ای بی‌خبر بکوش که صاحب خبر شوی <E>
<S2> تا راهرو نباشی کی راهبر شوی <E>
<S1> در مکتب حقايق پيش اديب عشق <E>
<S2> هان ای پسر بکوش که روزی پدر شوی <E>
<S1> دست از مس وجود چو مردان ره بشوی <E>
<S2> تا کيميای عشق بيابی و زر شوی <E>
<S1> خواب و خورت ز مرتبه خويش دور کرد <E>
<S2> آن گه رسی به خويش که بی خواب و خور شوی <E>
<S1> گر نور عشق حق به دل و جانت اوفتد <E>
<S2> بالله کز آفتاب فلک خوبتر شوی <E>
<S1> يک دم غريق بحر خدا شو گمان مبر <E>
<S2> کز آب هفت بحر به يک موی تر شوی <E>
<S1> از پای تا سرت همه نور خدا شود <E>
<S2> در راه ذوالجلال چو بی پا و سر شوی <E>
<S1> وجه خدا اگر شودت منظر نظر <E>
<S2> زين پس شکی نماند که صاحب نظر شوی <E>
<S1> بنياد هستی تو چو زير و زبر شود <E>
<S2> در دل مدار هيچ که زير و زبر شوی <E>
<S1> گر در سرت هوای وصال است حافظا <E>
<S2> بايد که خاک درگه اهل هنر شوی <E>
<S1> سحرم هاتف ميخانه به دولتخواهی <E>
<S2> گفت بازآی که ديرينه اين درگاهی <E>
<S1> همچو جم جرعه ما کش که ز سر دو جهان <E>
<S2> پرتو جام جهان بين دهدت آگاهی <E>
<S1> بر در ميکده رندان قلندر باشند <E>
<S2> که ستانند و دهند افسر شاهنشاهی <E>
<S1> خشت زير سر و بر تارک هفت اختر پای <E>
<S2> دست قدرت نگر و منصب صاحب جاهی <E>
<S1> سر ما و در ميخانه که طرف بامش <E>
<S2> به فلک بر شد و ديوار بدين کوتاهی <E>
<S1> قطع اين مرحله بی همرهی خضر مکن <E>
<S2> ظلمات است بترس از خطر گمراهی <E>
<S1> اگرت سلطنت فقر ببخشند ای دل <E>
<S2> کمترين ملک تو از ماه بود تا ماهی <E>
<S1> تو دم فقر ندانی زدن از دست مده <E>
<S2> مسند خواجگی و مجلس تورانشاهی <E>
<S1> حافظ خام طمع شرمی از اين قصه بدار <E>
<S2> عملت چيست که فردوس برين می‌خواهی <E>
<S1> ای در رخ تو پيدا انوار پادشاهی <E>
<S2> در فکرت تو پنهان صد حکمت الهی <E>
<S1> کلک تو بارک الله بر ملک و دين گشاده <E>
<S2> صد چشمه آب حيوان از قطره سياهی <E>
<S1> بر اهرمن نتابد انوار اسم اعظم <E>
<S2> ملک آن توست و خاتم فرمای هر چه خواهی <E>
<S1> در حکمت سليمان هر کس که شک نمايد <E>
<S2> بر عقل و دانش او خندند مرغ و ماهی <E>
<S1> باز ار چه گاه گاهی بر سر نهد کلاهی <E>
<S2> مرغان قاف دانند آيين پادشاهی <E>
<S1> تيغی که آسمانش از فيض خود دهد آب <E>
<S2> تنها جهان بگيرد بی منت سپاهی <E>
<S1> کلک تو خوش نويسد در شان يار و اغيار <E>
<S2> تعويذ جان فزايی افسون عمر کاهی <E>
<S1> ای عنصر تو مخلوق از کيميای عزت <E>
<S2> و ای دولت تو ايمن از وصمت تباهی <E>
<S1> ساقی بيار آبی از چشمه خرابات <E>
<S2> تا خرقه‌ها بشوييم از عجب خانقاهی <E>
<S1> عمريست پادشاها کز می تهيست جامم <E>
<S2> اينک ز بنده دعوی و از محتسب گواهی <E>
<S1> گر پرتوی ز تيغت بر کان و معدن افتد <E>
<S2> ياقوت سرخ رو را بخشند رنگ کاهی <E>
<S1> دانم دلت ببخشد بر عجز شب نشينان <E>
<S2> گر حال بنده پرسی از باد صبحگاهی <E>
<S1> جايی که برق عصيان بر آدم صفی زد <E>
<S2> ما را چگونه زيبد دعوی بی‌گناهی <E>
<S1> حافظ چو پادشاهت گه گاه می‌برد نام <E>
<S2> رنجش ز بخت منما بازآ به عذرخواهی <E>
<S1> در همه دير مغان نيست چو من شيدايی <E>
<S2> خرقه جايی گرو باده و دفتر جايی <E>
<S1> دل که آيينه شاهيست غباری دارد <E>
<S2> از خدا می‌طلبم صحبت روشن رايی <E>
<S1> کرده‌ام توبه به دست صنم باده فروش <E>
<S2> که دگر می نخورم بی رخ بزم آرايی <E>
<S1> نرگس ار لاف زد از شيوه چشم تو مرنج <E>
<S2> نروند اهل نظر از پی نابينايی <E>
<S1> شرح اين قصه مگر شمع برآرد به زبان <E>
<S2> ور نه پروانه ندارد به سخن پروايی <E>
<S1> جوی‌ها بسته‌ام از ديده به دامان که مگر <E>
<S2> در کنارم بنشانند سهی بالايی <E>
<S1> کشتی باده بياور که مرا بی رخ دوست <E>
<S2> گشت هر گوشه چشم از غم دل دريايی <E>
<S1> سخن غير مگو با من معشوقه پرست <E>
<S2> کز وی و جام می‌ام نيست به کس پروايی <E>
<S1> اين حديثم چه خوش آمد که سحرگه می‌گفت <E>
<S2> بر در ميکده‌ای با دف و نی ترسايی <E>
<S1> گر مسلمانی از اين است که حافظ دارد <E>
<S2> آه اگر از پی امروز بود فردايی <E>
<S1> به چشم کرده‌ام ابروی ماه سيمايی <E>
<S2> خيال سبزخطی نقش بسته‌ام جايی <E>
<S1> اميد هست که منشور عشقبازی من <E>
<S2> از آن کمانچه ابرو رسد به طغرايی <E>
<S1> سرم ز دست بشد چشم از انتظار بسوخت <E>
<S2> در آرزوی سر و چشم مجلس آرايی <E>
<S1> مکدر است دل آتش به خرقه خواهم زد <E>
<S2> بيا ببين که که را می‌کند تماشايی <E>
<S1> به روز واقعه تابوت ما ز سرو کنيد <E>
<S2> که می‌رويم به داغ بلندبالايی <E>
<S1> زمام دل به کسی داده‌ام من درويش <E>
<S2> که نيستش به کس از تاج و تخت پروايی <E>
<S1> در آن مقام که خوبان ز غمزه تيغ زنند <E>
<S2> عجب مدار سری اوفتاده در پايی <E>
<S1> مرا که از رخ او ماه در شبستان است <E>
<S2> کجا بود به فروغ ستاره پروايی <E>
<S1> فراق و وصل چه باشد رضای دوست طلب <E>
<S2> که حيف باشد از او غير او تمنايی <E>
<S1> درر ز شوق برآرند ماهيان به نثار <E>
<S2> اگر سفينه حافظ رسد به دريايی <E>
<S1> سلامی چو بوی خوش آشنايی <E>
<S2> بدان مردم ديده روشنايی <E>
<S1> درودی چو نور دل پارسايان <E>
<S2> بدان شمع خلوتگه پارسايی <E>
<S1> نمی‌بينم از همدمان هيچ بر جای <E>
<S2> دلم خون شد از غصه ساقی کجايی <E>
<S1> ز کوی مغان رخ مگردان که آن جا <E>
<S2> فروشند مفتاح مشکل گشايی <E>
<S1> عروس جهان گر چه در حد حسن است <E>
<S2> ز حد می‌برد شيوه بی‌وفايی <E>
<S1> دل خسته من گرش همتی هست <E>
<S2> نخواهد ز سنگين دلان موميايی <E>
<S1> می صوفی افکن کجا می‌فروشند <E>
<S2> که در تابم از دست زهد ريايی <E>
<S1> رفيقان چنان عهد صحبت شکستند <E>
<S2> که گويی نبوده‌ست خود آشنايی <E>
<S1> مرا گر تو بگذاری ای نفس طامع <E>
<S2> بسی پادشايی کنم در گدايی <E>
<S1> بياموزمت کيميای سعادت <E>
<S2> ز همصحبت بد جدايی جدايی <E>
<S1> مکن حافظ از جور دوران شکايت <E>
<S2> چه دانی تو ای بنده کار خدايی <E>
<S1> ای پادشه خوبان داد از غم تنهايی <E>
<S2> دل بی تو به جان آمد وقت است که بازآيی <E>
<S1> دايم گل اين بستان شاداب نمی‌ماند <E>
<S2> درياب ضعيفان را در وقت توانايی <E>
<S1> ديشب گله زلفش با باد همی‌کردم <E>
<S2> گفتا غلطی بگذر زين فکرت سودايی <E>
<S1> صد باد صبا اين جا با سلسله می‌رقصند <E>
<S2> اين است حريف ای دل تا باد نپيمايی <E>
<S1> مشتاقی و مهجوری دور از تو چنانم کرد <E>
<S2> کز دست بخواهد شد پاياب شکيبايی <E>
<S1> يا رب به که شايد گفت اين نکته که در عالم <E>
<S2> رخساره به کس ننمود آن شاهد هرجايی <E>
<S1> ساقی چمن گل را بی روی تو رنگی نيست <E>
<S2> شمشاد خرامان کن تا باغ بيارايی <E>
<S1> ای درد توام درمان در بستر ناکامی <E>
<S2> و ای ياد توام مونس در گوشه تنهايی <E>
<S1> در دايره قسمت ما نقطه تسليميم <E>
<S2> لطف آن چه تو انديشی حکم آن چه تو فرمايی <E>
<S1> فکر خود و رای خود در عالم رندی نيست <E>
<S2> کفر است در اين مذهب خودبينی و خودرايی <E>
<S1> زين دايره مينا خونين جگرم می ده <E>
<S2> تا حل کنم اين مشکل در ساغر مينايی <E>
<S1> حافظ شب هجران شد بوی خوش وصل آمد <E>
<S2> شاديت مبارک باد ای عاشق شيدايی <E>
<S1> ای دل گر از آن چاه زنخدان به درآيی <E>
<S2> هر جا که روی زود پشيمان به درآيی <E>
<S1> هش دار که گر وسوسه عقل کنی گوش <E>
<S2> آدم صفت از روضه رضوان به درآيی <E>
<S1> شايد که به آبی فلکت دست نگيرد <E>
<S2> گر تشنه لب از چشمه حيوان به درآيی <E>
<S1> جان می‌دهم از حسرت ديدار تو چون صبح <E>
<S2> باشد که چو خورشيد درخشان به درآيی <E>
<S1> چندان چو صبا بر تو گمارم دم همت <E>
<S2> کز غنچه چو گل خرم و خندان به درآيی <E>
<S1> در تيره شب هجر تو جانم به لب آمد <E>
<S2> وقت است که همچون مه تابان به درآيی <E>
<S1> بر رهگذرت بسته‌ام از ديده دو صد جوی <E>
<S2> تا بو که تو چون سرو خرامان به درآيی <E>
<S1> حافظ مکن انديشه که آن يوسف مه رو <E>
<S2> بازآيد و از کلبه احزان به درآيی <E>
<S1> می خواه و گل افشان کن از دهر چه می‌جويی <E>
<S2> اين گفت سحرگه گل بلبل تو چه می‌گويی <E>
<S1> مسند به گلستان بر تا شاهد و ساقی را <E>
<S2> لب گيری و رخ بوسی می نوشی و گل بويی <E>
<S1> شمشاد خرامان کن و آهنگ گلستان کن <E>
<S2> تا سرو بياموزد از قد تو دلجويی <E>
<S1> تا غنچه خندانت دولت به که خواهد داد <E>
<S2> ای شاخ گل رعنا از بهر که می‌رويی <E>
<S1> امروز که بازارت پرجوش خريدار است <E>
<S2> درياب و بنه گنجی از مايه نيکويی <E>
<S1> چون شمع نکورويی در رهگذر باد است <E>
<S2> طرف هنری بربند از شمع نکورويی <E>
<S1> آن طره که هر جعدش صد نافه چين ارزد <E>
<S2> خوش بودی اگر بودی بوييش ز خوش خويی <E>
<S1> هر مرغ به دستانی در گلشن شاه آمد <E>
<S2> بلبل به نواسازی حافظ به غزل گويی <E>
